<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 202122</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 202122</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-202122--30</head>
          <docDate when="2021-11-18 00:00:00">2021-11-18 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 28 oktober justerades.
          </note>
          <note>
            § 2 Anmälan om kompletteringsval
          </note>
          <note>
            Förste vice talmannen meddelade
          </note>
          <note>
            att Moderaternas partigrupp anmält Louise Meijer som ledamot
            i delegationen till den gemensamma parlamentariska kontrollgruppen
            för Europol samt
          </note>
          <note>
            att Kristdemokraternas partigrupp anmält Ulf Lönnberg som suppleant
            i socialutskottet under Christian Carlssons ledighet.
          </note>
          <note>
            Förste vice talmannen förklarade vald under tiden den 18 november
            2021–28 januari 2022 till
          </note>
          <note>
            suppleant i socialutskottet
          </note>
          <note>
            Ulf Lönnberg (KD)
          </note>
          <note>
            Förste vice talmannen förklarade vald till
          </note>
          <note>
            ledamot i delegationen till den gemensamma parlamentariska kontrollgruppen
            för Europol
          </note>
          <note>
            Louise Meijer (M)
          </note>
          <note>
            § 3 Anmälan om sammansatt utrikes- och försvarsutskott
          </note>
          <note>
            Från sammansatta utrikes- och försvarsutskottet hade följande
            skrivelse kommit in:
          </note>
          <note>
            Sammansatt utrikes- och försvarsutskott
          </note>
          <note>
            1 bilaga
          </note>
          <note>
            Utrikesutskottet och försvarsutskottet har jämlikt 7 kap. 7 §
            riksdagsordningen i separata beslut den 21 oktober 2021, den 28
            oktober 2021 och den 28 oktober 2021 kommit överens om att genom
            deputerade i ett sammansatt utskott gemensamt bereda proposition
            2021/22:10 Fortsatt svenskt deltagande i militär insats för stärkt
            säkerhet i Mali, proposition 2021/22:22 S venskt deltagande i
            F örenta N ationernas stabiliseringsinsats i Mali samt motioner.
          </note>
          <note>
            Till deputerade och suppleanter i det sammansatta utskottet har
            utsetts de i bifogade förteckning upptagna riksdagsledamöterna.
          </note>
          <note>
            Det sammansatta utskottet, som benämns sammansatta utrikes- och
            försvarsutskottet (UFöU), har vid konstituerande sammanträde den
            11 november 2021 utsett följande presidium:
          </note>
          <note>
            Hans Wallmark (M), ordförande
          </note>
          <note>
            Niklas Karlsson (S), vice ordförande
          </note>
          <note>
            Stockholm den 17 november 2021
          </note>
          <note>
            Martin Brothén
          </note>
          <note>
            Kanslichef utrikesutskottet
          </note>
          <note>
            Lars Franzén
          </note>
          <note>
            Kanslichef försvarsutskottet
          </note>
          <note>
            Bilagan hade följande lydelse:
          </note>
          <note>
            Sammansatta utrikes- och försvarsutskottet
          </note>
          <note>
            Sammansättning 20 21-11-17
          </note>
          <note>
            Deputerade Suppleanter
          </note>
          <note>
            1. Kenneth G Forslund (S) 1. Jamal El-Haj (S)
          </note>
          <note>
            2. Pål Jonson (M) 2. Alexandra Anstrell (M)
          </note>
          <note>
            3. Niklas Karlsson (S) 3. Paula Holmqvist (S)
          </note>
          <note>
            4. Hans Wallmark (M) 4. Helena Storckenfeldt (M)
          </note>
          <note>
            5. Aron Emilsson (SD) 5. Mats Nordberg (SD)
          </note>
          <note>
            6. Annika Strandhäll (S) 6. Jennie Nilsson (S)
          </note>
          <note>
            7. Kerstin Lundgren (C) 7. Daniel Bäckström (C)
          </note>
          <note>
            8. Hanna Gunnarsson (V) 8. Håkan Svenneling (V)
          </note>
          <note>
            9. Jörgen Berglund (M) 9. Jan R Andersson (M)
          </note>
          <note>
            10. Per Söderlund (SD) 10. Roger Richthoff (SD)
          </note>
          <note>
            11. Heléne Björklund (S) 11. Mattias Ottosson (S)
          </note>
          <note>
            12. Lars Adaktusson (KD) 12. Mikael Oscarsson (KD)
          </note>
          <note>
            13. Olle Thorell (S) 13. Kalle Olsson (S)
          </note>
          <note>
            14. Joar Forssell (L) 14. Maria Nilsson (L)
          </note>
          <note>
            15. Björn Söder (SD) 15. Caroline Nordengrip (SD)
          </note>
          <note>
            16. Elisabeth Falkhaven (MP) 16. Camilla Hansén (MP)
          </note>
          <note>
            17. Hans Rothenberg (M) 17. Jessika Roswall (M)
          </note>
          <note>
            18. ClasGöran Carlsson (S)
          </note>
          <note>
            19. Solange Olame Bayibsa (S)
          </note>
          <note>
            20. Diana Laitinen Carlsson (S)
          </note>
          <note>
            21. Lotta Johnsson Fornarve (V)
          </note>
          <note>
            22. Yasmine Posio (V)
          </note>
          <note>
            23. Allan Widman (L)
          </note>
          <note>
            24. Amanda Palmstierna (MP)
          </note>
          <note>
            25. Gudrun Brunegård (KD
          </note>
          <note>
            Skrivelsen lades till handlingarna.
          </note>
          <note>
            § 4 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <note>
            2021/22:56 till trafikutskottet
          </note>
          <note>
            § 5 Ändringar i vägsäkerhetslagen
          </note>
          <note>
            Trafikutskottets betänkande 2021/22:TU2
          </note>
          <note>
            Ändringar i vägsäkerhetslagen (prop. 2021/22:9)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 9.)
          </note>
          <note>
            § 6 Skatteavtal mellan Sverige och Slovenien
          </note>
          <note>
            Skatteutskottets betänkande 2021/22:SkU7
          </note>
          <note>
            Skatteavtal mellan Sverige och Slovenien (prop. 2021/22:21)
          </note>
          <note>
            föredrogs.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under § 9.)
          </note>
          <note>
            § 7 Stärkt skydd för hyresgäster
          </note>
          <note>
            Civilutskottets betänkande 2021/22:CU2
          </note>
          <note>
            Stärkt skydd för hyresgäster (prop. 2020/21:201)
          </note>
          <note>
            föredrogs.
          </note>
          <note>
            Anf. 1 EMMA HULT (MP):
          </note>
          <note>
            Fru talman! Jag vill börja med att meddela att jag givetvis står
            bakom Miljöpartiets samtliga reservationer i betänkandet, men
            för tids vinnande yrkar jag bifall endast till reservation 3 i
            den del av lagförslaget som handlar om hyresvärdens rätt till
            uppsägning.
          </note>
          <note>
            Nu har vi fått ett beskt smakprov på vad det blåbruna regeringsalternativet
            vill driva för politik. Och efter dagens debatt om stärkt skydd
            för hyresgäster kommer det att stå klart att det regeringsalternativet
            definitivt inte står på hyresgästernas sida.
          </note>
          <note>
            Vi är här i dag för att debattera vårt förslag om stärkt skydd
            för hyresgäster. Den rödgröna regeringens proposition innehåller
            en rad bra förslag och åtgärder som tillsammans ska stärka hyresgästernas
            ställning samt underlätta för hyresvärdar i vissa situationer.
          </note>
          <note>
            Dessvärre vill inte Moderaterna, Sverigedemokraterna, Kristdemokraterna,
            Liberalerna eller Centerpartiet stärka skyddet för hyresgästerna.
            Därför kommer ett par av regeringens förslag på detta område att
            falla i dagens omröstning.
          </note>
          <note>
            Fru talman! Jag vill ändå ta tillfället i akt att närmare beskriva
            varför jag tycker att förslagen om att den nya hyran efter en
            renovering ska kunna fasas in i ett lugnare tempo och om att ta
            bort möjligheten för en hyresvärd som är en privatperson att säga
            upp ett hyresavtal i förtid är viktiga.
          </note>
          <note>
            Containrar fulla med utrivna fönster och kök, hyresgäster som
            inte har råd att bo kvar efter att deras lägenhet har renoverats,
            kosmetiska renoveringar som höjer hyrorna och gör att de billiga
            hyresrätterna bara blir färre – de flesta uppskattar att få ett
            fint hem, men stora renoveringar orsakar också problem för både
            människor och miljö.
          </note>
          <note>
            På Instagram har kontot Renoveringsraseriet vuxit sig stort.
            Kontot illustrerar det omfattande problemet med onödiga och kortsiktiga
            renover ­ ingar. På bild efter bild syns utrivna fungerande kök
            och fönster.
          </note>
          <note>
            Frågan vi behöver ställa oss är vad som driver dessa renoveringar.
            Jag är rädd att svaret är pengar.
          </note>
          <note>
            Det är givetvis alltid bra att slitna lägenheter renoveras, och
            för att något ska hålla länge krävs underhåll. Men vi ser att
            det finns ett stort problem med att omfattande och i första hand
            kosmetiska renoveringar som ger grund för att höja hyran har satts
            i system. Att material kasseras innan de är uttjänta är också
            ett slöseri med resurser som skadar miljön och klimatet.
          </note>
          <note>
            Det finns en stor renoveringsskuld, inte minst bland de lägenheter
            som byggdes på miljonprogrammets tid. Men vi behöver fundera på
            hur renoveringar bör göras och hur de påverkar hyresgästerna.
            Måste verkligen hela köket bytas ut, eller skulle det kunna stå
            i ett decennium till om det fick underhåll?
          </note>
          <note>
            Problemet med så kallade renovräkningar har uppmärksammats allt
            ­ mer , d et vill säga att hyresvärdar renoverar så mycket att
            hyresgästerna inte har råd att flytta tillbaka efter renoveringen.
            Men de renoveringar som görs mellan hyresgäster medför också problem.
            När allmännyttiga hyres ­ rätter med eftersatt underhåll har köpts
            upp av privata aktörer görs ofta en omfattande renovering när
            hyresgäster byts ut. Och samtidigt som kosme ­ tiska renoveringar
            görs skjuts renoveringar som det finns ett faktiskt behov av men
            som inte kan generera högre hyra, som stambyte och energieffekti
            ­ visering, dessvärre på framtiden. Konceptrenoveringar och renovräkning
            ­ ar minskar dessutom utbudet av billigare hyresrätter och gör
            situatio ­ nen osäker för hyresgäster.
          </note>
          <note>
            Därför behöver skyddet för hyresgäster stärkas, och därför är
            det oerhört olyckligt att vårt förslag om att den nya hyran efter
            en renovering ska kunna fasas in i ett lugnare tempo inte vinner
            stöd i riksdagen. Ett sådant förslag skulle minska risken för
            chockhöjningar av hyror efter renover ­ ingar, höjningar som slår
            extra hårt mot hyresgäster med lägre inkomster.
          </note>
          <note>
            Fru talman! I propositionen som vi debatterar i dag finns också
            ett förslag om att ta bort möjligheten för en hyresvärd som är
            en privatperson att säga upp ett hyresavtal i förtid.
          </note>
          <note>
            Bostadsbristen har satt ökat fokus på hur privatpersoner tillhandahåller
            lägenheter till andra privatpersoner. Denna del av bostadsmarknaden
            har faktiskt en viktig funktion att fylla som komplement till
            den ordinarie hyresmarknaden. Viktigt i sammanhanget är dock att
            det råder balans mellan å ena sidan ett enkelt regelverk för privatuthyrning
            och å andra sidan behovet av skydd för hyresgäster.
          </note>
          <note>
            Enligt privatuthyrningslagen som den ser ut i dag har hyresvärden
            rätt att utan att ange några skäl säga upp ett tidsbestämt hyresavtal
            i förtid. Att hyresvärden när som helst under hyrestiden kan säga
            upp avtalet innebär att en avtalad hyrestid saknar mycket av sin
            betydelse. Det gör boendet otryggt och kan försätta hyresgästen
            i en oerhört besvärlig situation. Detta vill regeringen motverka
            med sitt lagförslag, men också det förslaget verkar falla i omröstningen
            senare i dag.
          </note>
          <note>
            Jag kan dessutom konstatera att samtliga remissinstanser tillstyrker
            eller inte invänder mot utredningens förslag i delen om att ta
            bort hyresvärdens rätt att säga upp ett hyresavtal i förtid. Därför
            är det olyckligt att en majoritet i riksdagen inte vill stärka
            skyddet för hyresgäster som hyr av en privatperson.
          </note>
          <note>
            Fru talman! Förslaget om ett stärkt skydd för hyresgäster när
            bostadslägenheter förstörs verkar glädjande nog gå igenom vid
            dagens omröstning. För mig är det ett mycket viktigt förslag för
            att stärka hyresgästernas skydd i akuta och sårbara situationer.
          </note>
          <note>
            Den förändring vi föreslår är att när ett hyresavtal för en bostadslägenhet
            förfaller på grund av att lägenheten förstörs, till exempel vid
            brand, ska hyresvärden erbjuda hyresgästen ett nytt hyresavtal.
            Det är en väldigt viktig åtgärd, framför allt om lägenheten till
            exempel brinner upp. Den belastning som detta medför för de allra
            flesta hyresvärdar i den situation som då uppstår är försumbar
            samtidigt som värdet för hyresgästen kan vara väldigt stort.
          </note>
          <note>
            Fru talman! Jag och Miljöpartiet vill komma åt problemen med
            onödiga renoveringar som höjer hyran och bygger sopberg.
          </note>
          <note>
            Vi vill ge hyresgäster större inflytande vid renoveringar. För
            att värna låga hyresnivåer behöver hyresgästerna få mer inflytande
            vid renoveringar och kunna påverka sitt boende och sina boendekostnader
            i större utsträckning.
          </note>
          <note>
            Vi vill också ge fastighetsägare möjlighet att spara skattefritt.
            Fastighetsägare bör ges möjlighet att sätta undan medel för framtida
            renovering ­ ar i så kallade skattefria underhållsfonder.
          </note>
          <note>
            Vi vill skärpa kommunernas bostadsförsörjningsansvar. De stora
            utförsäljningar av allmännyttan som gjordes runt 2010 har försvagat
            allmännyttan i flera kommuner, och nu ser vi konsekvenserna även
            i bestånd som behöver renoveras.
          </note>
          <note>
            Vi vill se ett utvecklat stöd för energieffektivisering för att
            kunna reno ­ vera och energieffektivisera det bestånd som verkligen
            behöver det mest.
          </note>
          <note>
            Det är smärtsamt tydligt att M, SD och KD men också C och L inte
            står på hyresgästernas sida. I dag är bostadssituationen osäker
            för många, och hyresgäster riskerar ofta att hamna i kläm. Den
            rödgröna regeringen har därför med denna proposition tagit initiativ
            för att förbättra situationen för Sveriges hyresgäster, och det
            behövs.
          </note>
          <note>
            Många av dem som söker bostad i dag hänvisas till att hyra av
            privatpersoner. Därför hade det varit väldigt välkommet med ett
            stärkt skydd också för dessa hyresgäster. Men så verkar det inte
            bli.
          </note>
          <note>
            För oss i Miljöpartiet är det självklart att alla har rätt till
            en trygg bostad. Det är en rättvisefråga. Vi kommer därför att
            fortsätta kämpa för att stärka hyresgästernas ställning och för
            att fler ska kunna få sitt första hyreskontrakt.
          </note>
          <note>
            Anf. 2 OLA MÖLLER (S):
          </note>
          <note>
            Fru talman! Jag vill säga att jag givetvis står bakom alla våra
            förslag i betänkandet, men för tids vinnande yrkar jag bifall
            bara till reservationen kring intrappning av hyror.
          </note>
          <note>
            Klockan 4.48 kom larmet. Det var en tisdagsmorgon, och en bomb
            hade exploderat i Annedal i Göteborg. Explosionen orsakade stora
            skador på en hyresfastighet, och många människor skadades svårt.
            Som tur var miste ingen livet.
          </note>
          <note>
            De materiella skadorna var som sagt enorma, och man kunde likna
            platsen vid en krigszon. Massor av lägenheter förstördes. Men
            förutom de materiella tingen försvann ytterligare något för de
            hyresgäster som fick sina lägenheter förstörda, nämligen deras
            besittningsskydd.
          </note>
          <note>
            Så fungerar nämligen lagen i dag. Om din lägenhet förstörs, helt
            utan din egen förskyllan, förlorar du rätten till din bostad.
            Om elden slukar din lägenhet, så som skett i Gävle i närtid och
            i Enköping för något år sedan, blir du i lagens mening bostadslös.
            Märk väl – du har inte gjort något fel, men ändå försvinner din
            rätt till din bostad.
          </note>
          <note>
            Att det är på detta sätt är helt uppåt väggarna. Oskyldiga ska
            inte straffas. Det offentliga har dessutom en grundlagsstadgad
            skyldighet att sörja för rätten till trygg bostad. Därför är det
            glädjande att kunna konstatera att detta kommer att förändras
            från årsskiftet. Tack vare regeringens proposition kommer du att
            få besittningsskydd om lägenheten förstörs – givetvis inte om
            du förstör den själv, om nu någon sitter hemma och funderar på
            det. Lagen kommer till tack vare att regeringen agerar fritt,
            utan några bojor från högerpartier.
          </note>
          <note>
            Regeringen lägger därför fram ytterligare förslag. Regeringen
            vill att hyreshöjningar som sker vid renovering ska trappas in
            lite långsammare och lite humanare under en lite längre period.
            Det gjordes 2002 en föränd ­ ring i denna lagstiftning, och tanken
            var att skyddet skulle bli bättre. Men lagstiftningen har inte
            gett detta skydd; det har inte blivit så bra som man tänkte. Därför
            har stora hyreshöjningar enligt praxis kunnat göras redan första
            året, och infasningen eller intrappningen sker ofta på bara tre
            år. Det är också därför begreppet renovräkningar har ätit sig
            in i vårt språkbruk. Människor får lämna sina hem – det är den
            hårda verkligheten när det görs för snabba infasningar av hyrorna.
          </note>
          <note>
            För en utomstående betraktare känns detta helt uppåt väggarna
            och helt fel. Det är klart att man ska ha rätten till sitt hem.
            Men människor får flytta för att ekonomin inte håller. I detta
            sammanhang är det intressant att högerns argument när man avskaffade
            fastighetsskatten för ett antal år sedan var att ingen av ekonomiska
            skäl skulle behöva gå från hus och hem. Att beskrivningen inte
            var korrekt kan vi lämna därhän; argumentet var sådant. Då handlade
            det om det ägda boendet. Då var det ett problem att människor
            fick gå från hus och hem. Nu handlar det om hyresgäster. Då är
            det enligt högern inget problem att ekonomiska förändringar gör
            att folk får gå från hus och hem.
          </note>
          <note>
            Fru talman! Under debatten i somras sa Sverigedemokraternas partiledare
            gång på gång att Sverigedemokraterna inte ville höja hyrorna för
            människorna med minst marginaler. Regeringen föll också de facto
            efter ett misstroendevotum från Sverigedemokraterna gällande just
            den frågan. Några faktiska förslag från regeringen fanns inte
            – det låg inte några sådana förslag på bordet.
          </note>
          <note>
            Men nu ligger det faktiska förslag på bordet. Nu är prövningens
            tid här. Och då är det intressant att se Sverigedemokraternas
            verkliga prioritering. När hyresgästernas intresse ska värnas
            och hyresgästerna ska skyddas från kraftiga hyreshöjningar röstar
            Sverigedemokraterna mot dessa förslag. De röstar mot att skydda
            hyresgästerna.
          </note>
          <note>
            Nu tänker någon säkert att de ju inte sänkte förslaget om besittningsskyddet
            vid förstörd lägenhet. Men så enkelt är det inte. Den som läser
            Sverigedemokraternas motion ser att Sverigedemokraterna egentligen
            vill avslå hela det förslaget. Ingenting skulle gå igenom. Sverigedemokraterna
            vill alltså att offren för bomben i Göteborg ska förlora sitt
            besittningsskydd. Men de är så måna om att samarbeta med Moderaterna,
            och därför röstar de i första hand på sin egen produkt och i andra
            hand på Moderaternas.
          </note>
          <note>
            Moderaterna vill undanta hyresgäster i bostadsrättsföreningar
            från rätten till besittningsskydd. Det är ofta dessa hyresgäster
            som är mest utsatta eftersom de ofta bor kvar efter ombildningar.
            Många har av ekonomiska skäl inte kunnat följa med in på bostadsrättsmarknaden.
            De ska enligt Moderaterna inte ha något besittningsskydd om lägenheten
            förstörs, och detta tycker Sverigedemokraterna är det näst bästa
            efter att helt avslå förslaget.
          </note>
          <note>
            Dessutom röstar Sverigedemokraterna mot ett tredje förslag. Regering
            ­ en föreslår nämligen att personer som hyr bostad av en privatperson
            inte ska kunna bli uppsagda om de har ett tidsbundet kontrakt.
            I dag kan ett ettårigt kontrakt tecknas mellan två parter, och
            efter en månad tycker den som hyr ut sin bostad att det inte var
            något. Då har man som hyresgäst tre månader på sig att flytta
            ut, trots att det finns ett påskrivet ettårigt kontrakt i botten.
            Detta är helt orimligt, tycker jag. Det heter ju dessutom på juristspråk
            ”pacta sunt servanda”, avtal ska hållas. Men tillägget bör enligt
            M och SD vara ”sed non tenentibus”, inte för hyresgäster.
          </note>
          <note>
            Jag har väldigt svårt att förstå varför hyresgäster, som i många
            fall redan är i en utsatt position, inte ska få känna tryggheten
            att kunna bo kvar under en avtalstids längd. Jag förstår det faktiskt
            inte. Att M tycker så förvånar mig inte; det förstår jag. Men
            att Sverigedemokraterna gör det är bara ytterligare ett bevis
            för att det är den ekonomiska eliten som hela tiden värnas.
          </note>
          <note>
            Men jag ska avsluta med att vi i alla fall är överens om en sak.
            Dagens lagstiftning kring vitesföreläggande för oseriösa hyresvärdar
            fungerar inte så bra som det är tänkt. Regeringen kan konstatera
            detta och föreslår därför att bättre och tuffare regler helt enkelt
            ska införas.
          </note>
          <note>
            Det här är ett väldigt efterlängtat verktyg, eftersom detta har
            med social dumpning att göra. Det är kanske också därför Sverigedemokraterna
            går med. I min valkrets, hemma i Helsingborg med omnejd, styr
            Sverigedemokraterna i tre kommuner, och social dumpning är ett
            stort problem där. Tre sverigedemokratiska kommunalråd sitter
            där och tycker att detta är ett problem, och det är förmodligen
            därför Sverigedemokraternas riksdagsgrupp inte vågar gå emot utan
            säger: Detta måste vi gå med på, för annars blir det problem i
            partiet.
          </note>
          <note>
            Fru talman! Sammanfattningsvis är regeringens förslag ett stort
            steg i rätt riktning för att stärka skyddet för hyresgästerna.
            Att vi äntligen, efter många decenniers kamp av bland annat Hyresgästföreningen,
            får ett besittningsskydd vid förstörd lägenhet är stort och värt
            att fira, framför allt för alla de människor som i framtiden drabbas
            av oförutsedda katastrofer.
          </note>
          <note>
            Det är jätteviktigt att vi får fler verktyg för att bekämpa den
            sociala dumpningen. Det är oerhört bra, och det är bara tragiskt
            att vissa kommuner ägnar sig åt detta. Det rivs till och med bostäder
            runt om i vårt land på grund av att kommuner är rädda för att
            bli utsatta för social dumpning. Så kan vi inte ha det, av många
            skäl.
          </note>
          <note>
            Det har också klargjorts vilken sida de olika partierna står
            på. Vem är för hyresgästernas rättigheter, och vem är emot dem?
            Vem väljer att springa den ekonomiska elitens ärenden varje gång
            de får möjlighet, och vem står på vanligt folks sida?
          </note>
          <note>
            Det är ju otroligt – jag vill verkligen trycka på det – att ett
            så litet förslag om en lite mer human intrappning av hyror vid
            renoveringar ska falla här. Det är ett underbetyg för alla de
            partier i den här kammaren som säger sig stå för tryggheten –
            det är ju det enda en del av dem pratar om – att de väljer att
            försätta människor i en större otrygghet och driva folk ur deras
            hem.
          </note>
          <note>
            Bostaden är enligt grundlagen ett gemensamt ansvar. Det är en
            del av den generella välfärden. Vi har ett ansvar att trygga rätten
            till den. Vi gör det. Vi står för det. Högern gör det inte.
          </note>
          <note>
            Jag yrkar bifall till reservation 1.
          </note>
          <note>
            (Applåder)
          </note>
          <note>
            I detta anförande instämde Emma Hult (MP).
          </note>
          <note>
            Anf. 3 CARL-OSKAR BOHLIN (M):
          </note>
          <note>
            Fru talman! Jag skulle med anledning av inläggen hittills i denna
            debatt vilja börja med att parafrasera den tidigare statsministern
            Göran Persson: Det blåser upp till valrörelse, och inom den rödgröna
            röran är det uppen ­ barligen Emma Hult och Ola Möller som fått
            ansvaret att dra runt dyng ­ spridaren.
          </note>
          <note>
            Det är oanständigt, fru talman, att det från denna talarstol
            återkomman ­ de görs antydanden om att delar av oppositionen skulle
            ha samröre med nazism, för det är vad brunt betyder. Brunt har
            bara en politisk betydelse. Detta är trams, och jag skäms över
            att behöva höra det från talarstolen i vårt parlament.
          </note>
          <note>
            Fru talman! Om man bara värderar lagstiftning utifrån dess förmenta
            intentioner och inte utifrån dess effekt är man en populist. Man
            är en politisk posör som inte är intresserad av hur lagstiftningen
            faktiskt faller ut i verkligheten. Och den här debatten är ett
            exempel på just detta. Det är naturligtvis ingen i den här kammaren,
            vågar jag påstå, som är intresserad av att göra livet surt för
            landets hyresgäster. Tvärtom tror jag att vi alla är överens om
            att hyresrätten har en viktig funktion på bostadsmarknaden och
            ska vara ett attraktivt boendealternativ.
          </note>
          <note>
            Men det måste också finnas förutsättningar för att äga och hyra
            ut hyresrätter. Gör det inte det kommer hyresrätten som boendealternativ
            inte att finnas kvar, och villkoren för dem som bor i hyresrätt
            kommer i allt väsentligt att bli sämre.
          </note>
          <note>
            Fru talman! Det är alltid någon som måste ta notan för den samlade
            regleringen i vårt samhälle, och när det handlar om köp av en
            tjänst eller en vara är det oftast slutkonsumenten som på ett
            eller annat sätt får göra det. Om vi ytterligare skulle utsträcka
            möjligheten att införa så kallade trappningsregler, det vill säga
            att det ska ta längre tid för en hyresvärd att få betalt för de
            investeringar som gjorts i fastigheten, riskerar vi att hamna
            i en situation där nödvändiga investeringar inte blir gjorda.
          </note>
          <note>
            Man bedömer att den samlade underhållsskulden och renoveringskulden
            bara i allmännyttan uppgår till 165 miljarder. Om man skulle uppdatera
            hela allmännyttan till de energiprestanda som vi i dag kräver
            vid nybyggnation skulle det kosta 500 miljarder. Dessa siffror
            låtsas vi inte om i den här debatten. Vem är det som ska göra
            upprustningarna? Jo, i allt väsentligt är det naturligtvis privata
            hyresvärdar, men då måste det också finnas rimliga förutsättningar
            för dem att göra det. Och som nämnt s finns det redan i dag förutsättningar
            för att trappa in en ny hyra.
          </note>
          <note>
            När man lyssnar på de två tidigare inläggen här i debatten får
            man närmast intrycket att renoveringar är någonting som görs för
            att hyresvärden tycker att det är roligt. Men det handlar ju om
            ett långsiktigt perspektiv på att ta hand om en fastighet, inte
            bara för den nuvarande hyresgästen utan för att fastigheten ska
            kunna stå på plats i kanske hundra år.
          </note>
          <note>
            Om man gör som vi har gjort i många delar av det allmännyttiga
            beståndet och låter bli att renovera och göra underhåll löpande,
            ja, då kommer man till en punkt där lägenheterna riskerar att
            förstöras. Och nu vill alltså regeringssidan att vi ska försätta
            oss i en situation där färre hyresvärdar är beredda att ta steget
            att renovera. Det är att slösa med samhälleliga resurser, för
            det leder till att lägenheter riskerar att bli i ett så dåligt
            skick att de inte kan användas.
          </note>
          <note>
            Fru talman! Jag tycker att detta aktualiserar en ytterligare
            fråga: Vad vill vi att hyresrätten ska vara? Ska den bara vara
            det sämsta alternativet på bostadsmarknaden? För det är ju detta
            som de rödgröna i realiteten argumenterar för här när de hela
            tiden säger att varenda renovering som görs är onödig.
          </note>
          <note>
            Man säger att fungerande kök byts ut. Ja, vad är definitionen
            av ett fungerande kök? Är det den standard som var okej på 1970-talet
            som ska gälla även i framtiden?
          </note>
          <note>
            Om hyresrätten ska vara ett attraktivt boendealternativ är det
            klart att det behöver finnas olika typer av hyresrätter. Det behöver
            finnas olika typer av standard och olika nivåer på standard. Men
            detta vill ju nuvarande regering genom ett populistiskt förslag
            slå undan förutsättningarna för.
          </note>
          <note>
            Därför är det glädjande att vi avslår den delen av propositionen.
            Det ska inte tas till intäkt för att vi inte bryr oss om hyresgäster.
            Det är klart att vi gör det. Vi vill att alla som bor i en hyresrätt
            i Sverige ska ha goda och förutsägbara förutsättningar. Just därför
            står vi bakom de trappningsregler som finns i dag.
          </note>
          <note>
            Låt mig också nämna någonting om möjligheten att säga upp privatuthyrningsavtal
            i förtid. Det är också en del av propositionen som vi avslår.
            Jag tror att det finns en bred samsyn om att det är bra att människor
            som har extra plats hemma kan hyra ut en del av sin bostad under
            enkla former. Att ställa samma krav på privatpersoner som på hyresvärdar
            kommer bara att leda till en sak, nämligen att färre privatpersoner
            vill hyra ut delar av sina bostäder.
          </note>
          <note>
            Att hyra ut en del av sitt hem är förknippat med risktagande
            om man inte vet att man kan komma ur hyresförhållandet inom en
            förutsebar tid. Men det är klart att det ska inte kunna göras
            över en natt. Vi talar om en uppsägningstid på tre månader. Men
            den enda effekten av det förslag som regeringen har lagt här är
            att färre människor kommer att vilja hyra ut sin privatbostad.
            Vad har vi vunnit med det i så fall?
          </note>
          <note>
            Och när det sedan kommer till frågan om ersättningskontrakt –
            det är ju detta det handlar om när en lägenhet blir helt förstörd
            eller brinner upp – kan vi konstatera att besittningsrätten har
            fallit av den anledningen att lägenheten inte finns kvar. Men
            vi står bakom den del i propositionen som avser skyldigheten för
            stora hyresvärdar att då erbjuda förtur i kön. Det är ju detta
            som det i realiteten handlar om. Däremot tycker vi att det är
            helt orimligt att man ställer samma krav på de bostadsrättsföreningar
            som kanske har en eller två lägenheter för uthyrning.
          </note>
          <note>
            För vilken situation hamnar man egentligen i om en lägenhet skulle
            förstöras? Det blir ju nästan omöjligt för en bostadsrättsförening
            att tillhandahålla en ny hyreslägenhet. Därför, fru talman, föreslår
            vi i vår reservation en skarp lagändring som skulle kunna träda
            i kraft redan här och nu. Jag skulle vilja yrka bifall till vår
            reservation 5 i detta avseende.
          </note>
          <note>
            Med detta, fru talman, skulle jag vilja yrka bifall till utskottets
            förslag i betänkandet i de delar som avser avslag på propositionens
            förslag om ändrade trappningsregler och ändrade privatuthyrningsregler
            samt till vår reservation 5.
          </note>
          <note>
            (Applåder)
          </note>
          <note>
            Anf. 4 OLA MÖLLER (S) replik:
          </note>
          <note>
            Fru talman! Carl-Oskar Bohlin står här och pratar om att hyresgästerna
            visst är någonting som Moderaterna prioriterar och att det ska
            gå att renovera. Men då blir frågan: Varför vill Moderaterna alltid
            avskaffa alla stöd till hyresgästerna?
          </note>
          <note>
            Renoveringsstödet är någonting som man vill avskaffa – det går
            direkt till människor som bor i hyresrätter för att hyreshöjningarna
            inte ska bli för kraftiga när man behöver renovera. Det vill Moderaterna
            avskaffa.
          </note>
          <note>
            Sedan gäller det rotavdraget. Jag tror inte att Moderaterna har
            några förslag över huvud taget om att införa något sådant för
            hyresfastigheter. Vi socialdemokrater har ett beslut om att vi
            vill likställa förutsättningarna för upplåtelseformerna. Det har
            inte Moderaterna, det vill säga det ägda boendet prioriteras skattemässigt
            av Moderaterna.
          </note>
          <note>
            Vi hade kongress härförleden. Vi vill ta bort lagen om offentlig
            upphandling när det gäller allmännyttiga bolag för att de ska
            kunna göra renoveringarna bättre och inte bli utsatta för de stora
            problem som den konkurrensnackdelen medför. Moderaterna tycker
            att allmännyttan ska köra vidare med LOU.
          </note>
          <note>
            Vi nämnde fastighetsskatten. Förutom att Moderaterna springer
            runt och ljuger om att sossarna vill införa den säger Carl-Oskar
            Bohlin att det är okej att hyresgäster får gå från hus och hem
            när det gäller kostnadsökningar på grund av ekonomiska förändringar.
            Men i fråga om fastighetsskatten var det ju det som var argumentet,
            för då handlade det om det ägda boendet.
          </note>
          <note>
            Min fråga till Carl-Oskar Bohlin är: Varför kan du inte stå för
            att du tycker att hyresgästerna ska ha sämre förutsättningar än
            de som äger sitt boende?
          </note>
          <note>
            Anf. 5 CARL-OSKAR BOHLIN (M) replik:
          </note>
          <note>
            Fru talman! Jag noterar att Ola Möller utnyttjade hela replikskiftet
            till att prata om någonting som inte över huvud taget har med
            denna debatt att göra – Socialdemokraternas bostadspolitik i största
            allmänhet. Därefter ställde han en helt ovidkommande fråga. Det
            är naturligtvis inte sant att vi moderater inte skulle bry oss
            om hyresgäster eller att vi skulle vilja försämra för hyresgäster.
          </note>
          <note>
            Jag redogjorde väldigt tydligt i mitt anförande för vad vi vill
            göra. Vi vill att det ska vara möjligt att bo i hyresrätt i det
            här landet även i framtid ­ en. Men det måste bygga på att någon
            vill äga hyresrätter – eller hur? Problemet med ert lagstiftningsförslag
            är att ni bara ser till den förmenta intentionen och inte till
            vad effekten av förslaget blir. Effekten blir att färre lägenheter
            kommer att kunna renoveras i en situation där vi står med en gigantisk
            underhållsskuld, fru talman.
          </note>
          <note>
            Det är alltså detta vi måste diskutera: Hur lockar vi kapital
            till en sektor som är i skriande behov av upprustning? Men det
            perspektivet anläggs inte alls. När man lyssnar på Ola Möller
            i den här debatten får man hela tiden intrycket att en hyresrätt
            ska vara det sämsta möjliga boendealternativet med den lägsta
            möjliga standarden. Det är ert entydiga perspektiv, och jag tror
            inte att människor som bor i hyresrätt känner igen sig i det eller
            vill ha det så.
          </note>
          <note>
            Anf. 6 OLA MÖLLER (S) replik:
          </note>
          <note>
            Fru talman! Det är ett intressant språkbruk: den förmenta intentionen.
            Du tror om hyresgästerna. Jag var i Husby i förra veckan och träffade
            de människor som var med i Uppdrag granskning , i reportaget om
            Hemblas sätt att fara fram på Järvafältet. De mest utsatta människorna
            i det här landet blir drivna från hus och hem, Carl-Oskar Bohlin,
            för att vi höjer hyror ­ na för snabbt för dem. Vad vi föreslår
            är inte något renoveringsstopp. Vi föreslår att de ska ha full
            möjlighet att bo kvar.
          </note>
          <note>
            Eftersom du nu tycker att vi ska hålla oss exakt till hyresfastighetskalkyler
            och liknande kan jag säga att det var en artikel i Fastighetstidningen
            i morse om att det fortfarande är attraktivt att äga hyresfastigheter
            – 3,4 procent i direktavkastning i Örebro. Eftersom du kan fastighetsekono
            ­ mi får du gärna förklara för mig vilken fastighetsägare som
            sätter igång en renovering när de är beroende av en sådan kassaflödesökning
            första året. Om de inte får den 50-procentiga kassaflödesökningen
            det året ställer de in renoveringen av ett objekt med avskrivningstider
            på 30–40 år. Tror du på fullt allvar att en rationell aktör på
            en fastighetsmarknad sätter igång en renovering med den kalkylen?
            Jag har inte träffat några sådana fastighetsägare.
          </note>
          <note>
            Eftersom jag vet att det behövs kapital på marknaden står jag
            upp för renoveringsstödet, precis som jag står upp för investeringsstödet
            för att hantera nedskrivningsproblematiken på landsbygden – det
            vill ni också ta bort. Det är inte bara så att ni vill göra det
            svårt för befintliga hyresgäster. Ni vill också omöjliggöra för
            dem att få nya lägenheter. Ni vill ju dra ned byggtakten, vilket
            ytterligare komplicerar problematiken i detta sammanhang.
          </note>
          <note>
            Carl-Oskar Bohlin! Förklara för mig vilken fastighetsägare som
            skulle gå in i ett renoveringsprojekt med en kalkyl där de måste
            hämta hem investeringen första året!
          </note>
          <note>
            (FÖRSTE VICE TALMANNEN: Jag vill påminna ledamoten om att man
            pratar genom talmannen, också för att debatten ska vara lugn.)
          </note>
          <note>
            Anf. 7 CARL-OSKAR BOHLIN (M) replik:
          </note>
          <note>
            Fru talman! Jag vill påminna ledamoten om att det blir en bättre
            debatt om vi inte ägnar våra replikskiften åt att slåss mot väderkvarnar
            som inte finns. Du argumenterar mot halmgubbar som du själv konstruerar,
            och det för inte debatten framåt.
          </note>
          <note>
            Jag har naturligtvis aldrig argumenterat utifrån perspektivet
            att man måste kunna hämta hem investeringen första året, för vi
            har redan trapp ­ ningsregler som gäller i upp till fem år. Problemet
            är att ni vill utsträcka det, ibland ännu längre än den här femårsperioden.
            Då hamnar vi i en situa ­ tion där det blir extremt svårt att
            få ihop kalkylerna för renovering. Det är alltså inte jag som
            säger detta, utan det är Sveriges samlade fastighetsägare som
            gör det, de som äger de här hyresfastigheterna och som ska göra
            renoveringarna.
          </note>
          <note>
            Detta, fru talman, tror jag leder oss till en plats där dagens
            hyresgäster kommer att ha det sämre. De kommer att få leva med
            sämre standard. De kommer att få bo i lägenheter som hade mått
            bra av att renoveras. Underhållsskulden blir då allt större, och
            det blir kanske irreparabelt vid ett visst tillfälle.
          </note>
          <note>
            Detta, fru talman, är jag mycket glad att vi kan stoppa i och
            med att vi avslår en del av detta lagförslag, som i grunden bara
            tjänar till att försöka blåsa upp en konflikt som egentligen inte
            finns. Det finns ingen konflikt rörande huruvida hyresgäster ska
            ha det bra. Jag är övertygad om att alla i den här kammaren är
            av den uppfattningen, men då måste det också finnas förutsättningar
            att renovera de lägenheter som människor bor i.
          </note>
          <note>
            Anf. 8 EMMA HULT (MP) replik:
          </note>
          <note>
            Fru talman! Det sista som Carl-Oskar Bohlin sa i det föregående
            replikskiftet håller jag verkligen med om. Det är klart att det
            behövs renoveringar i vissa lägenheter. Men min fråga är: Hur
            ska vi se till att de hyresgäster som bor där kan bo kvar?
          </note>
          <note>
            Det ställdes kanske en retorisk fråga från talarstolen tidigare:
            Vad är ett fungerande kök? Jag skulle vilja säga att ett fungerande
            kök är ett kök man kan laga mat i, oavsett om det är spisplattor
            eller en induktionshäll. Prisskillnaden är ganska stor, och den
            kanske gör att hyresgästen inte har möjlighet att bo kvar när
            ett kök som fungerar slängs ut.
          </note>
          <note>
            Jag skulle vilja fråga Carl-Oskar Bohlin: Hur vill Moderaterna
            på riktigt se till att människor kan bo kvar i de lägenheter som
            renoveras? Och hur minskar vi klimatpåverkan från de kosmetiska
            renoveringar som görs, till följd av hur vår lagstiftning ser
            ut, för att man ska kunna höja hyran?
          </note>
          <note>
            Jag har full förståelse för att man ska kunna finansiera dessa
            projekt, men jag ser också ett stort behov av underhåll som inte
            är denna typ av renoveringar utan stamrenoveringar och energieffektivisering.
            Hur vill Moderaterna lösa den typen av renoveringar, som gör att
            husen och inte bara det enskilda köket eller badrummet får en
            rimlig livslängd? Det är åtgärder som i dag inte är speciellt
            lätta att höja hyran för.
          </note>
          <note>
            Regeringen har infört ett energieffektiviseringsstöd, som Moderaterna
            avser att ta bort. Vad vill Moderaterna göra i stället?
          </note>
          <note>
            Anf. 9 CARL-OSKAR BOHLIN (M) replik:
          </note>
          <note>
            Fru talman! Det är väl ingen hemlighet att Moderaterna inte tror
            på stora offentliga stöd som inte har effekt i målet. Det är slöseri
            med skattepengar, och man kan tycka att ett vänsterblock som gärna
            talar om vinster i välfärden också borde ha gjort reflektionen
            att varje skattekrona ska användas så effektivt och rättvist som
            möjligt.
          </note>
          <note>
            Vi tycker helt enkelt inte att det är effektivt och rättvist
            att ge pengar till hyresvärdar som under lång tid har eftersatt
            underhållet. Det är ju i grunden det som dessa stöd bygger på:
            att man ska få dem när lägenheterna är eftersatta.
          </note>
          <note>
            Vad som är ett fungerande kök eller inte kan vi säkert ha ett
            långt seminarium om. Jag tror kanske att Emma Hult har en annan
            syn på det än de som faktiskt bor i lägenheterna. Läckande kökskranar
            och diskbänkar som bara är 80 cm höga är säkert fungerande i Emma
            Hults värld, men för att göra hyresrätten som boendeform mer attraktiv
            kanske det också behöver finnas olika nivåer av standard.
          </note>
          <note>
            Det är klart att det är en lovvärd ambition att den som bor i
            en hyresrätt ska kunna bo kvar där efter renoveringen. Det bör
            man naturligtvis hålla fast vid. Det är därför vi har trappningsregler.
            Men det måste finnas en balans, annars hamnar vi snett och i en
            situation där underhållsskulden eskalerar i stället för att betas
            av. Jag är inte säker på att någon av oss vill vara där, men jag
            är säker på att regeringens förslag hade lett oss i den riktningen.
          </note>
          <note>
            Anf. 10 EMMA HULT (MP) replik:
          </note>
          <note>
            Fru talman! Tack, Carl-Oskar Bohlin, för klargörandena! Att Moderaterna
            inte tror på stora offentliga stöd är ingen nyhet för någon av
            oss. Däremot kan vi se lyckade exempel i våra grannländer, till
            exempel i Dan ­ mark och Tyskland, där man just har riktat pengar
            för att göra den typ av renoveringar som inte höjer hyran men
            som är nödvändiga. Det handlar alltså inte om att riva ut kakel
            och lägga nytt golv i köket för att kunna höja hyran, utan det
            handlar om att fastigheten ska få en längre livslängd.
          </note>
          <note>
            Jag hörde inte ett enda förslag från Moderaterna på hur dessa
            renoveringar ska kunna genomföras. Vi har förslag på energieffektiviseringsstöd,
            som vi ser fungerar väl i grannländer. Jag får väl inse att Carl-Oskar
            Bohlin inte tror på dem, och det tycker jag är beklagligt. Tro
            kan jag göra i kyrkan, men jag är helt övertygad om att det här
            stödet skulle ha effekt. Vi ser också att det söks och har effekt.
          </note>
          <note>
            Läckande kranar ska givetvis inte förekomma i lägenheter. Hyresrätten
            ska givetvis vara en attraktiv upplåtelseform. Det är den också
            i dag; det kan vi se med tanke på hur många det är som vill bo
            i hyresrätt. Vi ser inte heller att de trappningsregler som finns
            i dag och som används av vissa hyresvärdar skulle bli ett problem
            om de skulle användas av alla för att se till att de hyresgäster
            som har de absolut lägsta inkomsterna får möjlighet att bo kvar.
          </note>
          <note>
            Jag nämnde också underhållsfonderna. Jag skulle vilja passa på
            att fråga Moderaterna hur ni ställer er till underhållsfonder
            för att få bukt med det här och ge fastighetsägarna en större
            möjlighet att renovera fastigheterna i sitt bestånd.
          </note>
          <note>
            Anf. 11 CARL-OSKAR BOHLIN (M) replik:
          </note>
          <note>
            Fru talman! Det läggs ut dimridåer här, uppfattar jag, för det
            detta förslag handlar om är helt enkelt att både sträcka ut och
            förflytta puckeln för intrappningen. Vi menar att det riskerar
            att leda fel, för då hamnar vi i en situation där hyresvärden
            inte kan få rimligt betalt inom rimlig tid för den upprustning
            man har gjort av fastigheten. Därmed faller incitamenten för att
            renovera.
          </note>
          <note>
            Det tror vi är problematiskt, och vi tror också att det är att
            göra hyresgäster en björntjänst i det långa loppet. Vi har en
            stor underhållsskuld, och den behöver vi beta av. Då kan vi inte
            komma hit till kammaren med förslag som verkar i motsatt riktning.
          </note>
          <note>
            Anf. 12 ROGER HEDLUND (SD):
          </note>
          <note>
            Fru talman! I dag debatterar vi stärkt skydd för hyresgäster.
            Det är en viktig fråga, och jag kan tycka att regeringen har kommit
            fram med ganska få förslag när det gäller att stärka skyddet för
            hyresgäster på bostadsmarknaden. När man har lagt ned energi och
            kommit fram med en proposition borde man ha mer att lägga på bordet.
          </note>
          <note>
            I stället får vi se en rad förslag där jag direkt skulle göra
            en koppling till regeringens tidigare intresse av att införa marknadshyror
            i Sverige. Det är ett sätt att försöka komma ifrån att prata om
            vilka förutsättningar det egentligen finns för att skapa flyttkedjor
            i Sverige och vilken minskning av flyttkedjor vi skulle ha sett
            om man infört marknadshyror. Få är ju beredda att flytta in i
            en nyproducerad bostad med marknadshyra.
          </note>
          <note>
            Hyresrätten är väldigt viktig för samhället i stort, fru talman.
            I dag råder det en stor obalans på bostadsmarknaden generellt,
            och det finns ett stort behov av framför allt billiga hyresrätter.
            Sådana behövs, för att om man ska kunna flytta dit där arbete
            finns behöver man också ha en bostad. Företag med tillväxtpotential
            ska kunna efterfråga den arbetskraft som finns. Studenter behöver
            en lägenhet i stället för att avstå från studier eller välja andra
            studier som man kanske inte hade valt i första hand.
          </note>
          <note>
            Även av många andra skäl behövs hyresrätten, som är ett väldigt
            smidigt och bra system för den som snabbt vill flytta på sig.
            Inget kapital behövs, vilket i stora drag innebär att det är en
            möjlighet för alla, oavsett inkomst, att kunna få en bostad.
          </note>
          <note>
            I propositionen finns många viktiga saker som Sverigedemokraterna
            har förespråkat länge och som också kommer att genomföras i och
            med att riksdagen ställer sig bakom förslagen. Det handlar bland
            annat om stärkta förutsättningar att agera mot oseriösa fastighetsägare
            som missköter sina fastigheter. Det är en viktig fråga, och det
            är bra att det finns med i propositionen.
          </note>
          <note>
            Det är också bra att privatpersoner får bättre förutsättningar
            att ta ut en bra hyra när de väljer att hyra ut i andra hand.
            Det är viktigt för att öppna upp bostadsmarknaden för fler parter
            att hyra ut sina tillfälligt lediga bostäder. Det är bra saker
            som har förts fram.
          </note>
          <note>
            Det finns också en rad förslag från regeringen som oroar oss
            och som Sverigedemokraterna har motsatt sig. Regeringen slår lite
            grann in öppna dörrar när man går in och kryddar i förslaget kring
            infasning av nya hyror, vilket i praktiken innebär att fastighetsägaren
            ger en rabatt på den nya hyran efter en renovering.
          </note>
          <note>
            När förslaget att man ska fasa in en ny hyra efter renovering
            en gång genomfördes var det ett väldigt bra förslag. Jag kan också
            tycka att det är ett förslag som är ganska generöst, om nu fastighetsägarna
            agerar på det sättet. Men det är naivt av regeringen att tro att
            det här på något vis ska förbättra situationen för landets hyresgäster
            efter att en renovering har genomförts och hyran höjs. Dagens
            system medför nämligen att man kan ha ett trappningssystem och
            en infasning av hyran mellan tre och fem år, i värsta fall upp
            till tio år.
          </note>
          <note>
            Det är naivt att tro att den förändring som regeringen gör i
            dag kommer att förändra situationen. I slutändan är det ju ingen
            annan hyra än den som gäller efter renoveringen som kommer att
            ligga på bordet. Risken med en längre infasning är i stället att
            det måste kompenseras någonstans. I slutändan innebär det i stället
            högre hyror på grund av en längre infasning. Vilka värnar regeringen
            i det här fallet? Kommer hyresgästen att få det bättre? Svar nej,
            inte i det långa perspektivet.
          </note>
          <note>
            Om man inte har möjlighet att finansiera den nya hyran sitter
            man i samma situation även efter det att regeringens förslag har
            gått igenom. Det sker ingen förändring alls utan snarare en försämring.
          </note>
          <note>
            Dock kvarstår renoveringsbehovet. Underhållet är kraftigt eftersatt
            i Sverige i dag. Här finns också frågan var regeringen är med
            sina förslag. Vi kommer inte ifrån att fastigheter i Sverige behöver
            renoveras. Vi tycker inte att det är bra med fastigheter med eftersatt
            underhåll, att det blir förslummade områden med låg standard,
            eller att vi går mot ett system som finns i många andra länder
            med mögelskador och lägenheter med eftersatt underhåll. Är det
            dit regeringen vill att vi ska komma, när man försvårar för fastighetsägare
            att renovera där det behövs? Förslaget innebär att vi riskerar
            att skjuta viktiga renoveringar framför oss i stället för att
            vi faktiskt börjar motivera fler till att renovera sina fastigheter.
          </note>
          <note>
            Det eftersatta renoveringsbehovet är i mångt och mycket orsakat
            av att kommuner inte har tagit sitt långsiktiga ansvar. Det är
            kommunerna som har valt att inte se till att ha ett kontinuerligt
            fastighetsunderhåll. Det är klart att när en fastighet som har
            ett stort eftersatt renoveringsbehov börjar renoveras blir det
            höjda hyror. De hyrorna kan höjas kraftigt, och det är ingen som
            är glad över det. Men det är inte den nuvarande fastighetsägaren
            som vi ska slå på, utan det är de tidigare fastighetsägarna, framför
            allt kommunerna – de socialdemokratiskt styrda kommunerna som
            en gång har försatt Sverige i den situation landet befinner sig
            i i dag. Då går regeringen i stället fram med ett förslag som
            utgör en rökridå för att dölja var orsaken till problemet egentligen
            ligger.
          </note>
          <note>
            I stället är det viktigt att se till att fastighetsägarna får
            de verktyg som behövs. Där saknar regeringen de förslag som behövs.
            Sverigedemokraterna föreslår till exempel skattefria underhållsfonder.
            Det är ett sätt att på lång sikt göra det möjligt för fastighetsägare
            att planera för sitt renoveringsbehov och avsätta pengar på sådant
            sätt att hyran inte behöver höjas.
          </note>
          <note>
            Här vill jag vara tydlig mot Socialdemokraterna, eftersom de
            har en historia av att falskeligen säga var Sverigedemokraterna
            står i en rad frågor. I den senaste valrörelsen påstod man helt
            falskt att Sverigedemokraterna förordar marknadshyror. Det är
            något som regeringen sedan var beredd att införa. Hyckleri, fru
            talman!
          </note>
          <note>
            Jag vill vara tydlig med att om det finns förslag som är bra
            för hyresgästerna är Sverigedemokraterna där och stöder. I det
            här fallet verkar vi för att det på lång sikt ska bli de bästa
            förutsättningarna för en låg hyra för hyresgästerna. Då behöver
            vi se långsiktigt på problemen.
          </note>
          <note>
            Regeringens förslag riskerar att de seriösa fastighetsägare som
            vill förvalta sina fastigheter på ett bra sätt, både mot den egna
            förvaltningen och mot hyresgästerna, i stället avstår från att
            ta över fastigheterna med kraftigt eftersatt underhåll eftersom
            det är svårt att med regeringens förslag få ihop en kalkyl för
            renoveringen.
          </note>
          <note>
            Vilka fastighetsägare kvarstår? Jo, det är de oseriösa fastighetsägarna,
            och vi har sett rubriker i medierapporteringen runt om i Sverige
            om dessa. Är det där vi ska hamna? Svar nej, det är inte där vi
            ska hamna. Vi ska se till att det finns bra förutsättningar för
            seriösa fastighetsägare att faktiskt ta hand om sitt bestånd,
            samtidigt som vi värnar hyresgästerna. Det gör vi bara genom att
            titta närmare på vad Sverigedemokraterna föreslår.
          </note>
          <note>
            Det är alltså fråga om skattefria underhållsfonder, att titta
            närmare på rotavdrag för hyresrätter och höjt bostadsbidrag och
            bostadstillägg. Det handlar också om att titta på de andra viktiga
            frågorna, till exempel ökad konkurrens vid byggande och renovering.
            Vidare kan det vara kostnaderna för byggmaterial. Man kan gå in
            på en nordisk byggmaterialsmarknad. Det är detta vi måste göra
            för att på sikt sänka kostnaderna för renoveringar.
          </note>
          <note>
            Jag ser ingenstans i regeringens förslag hur man i slutändan
            ska komma åt de ökade renoveringskostnaderna, det vill säga hyreskostnaden.
            Jag ser ingenting från regeringens sida. Man förlänger infasningen
            till fem år, men därefter är det exakt samma situation. Det finns
            inget förslag i regeringens proposition för att motverka renoveringsvräkningar.
          </note>
          <note>
            I sammanhanget ska beaktas att om det ska vara en bra bostadsmarknad
            är det viktigt att det inte bara finns stora aktörer på marknaden.
            Låt oss se på Stockholms stad. De mindre fastighetsägarna, de
            med upp till 50 bostäder i sitt bestånd, utgör 75 procent av alla
            ägare, vilket motsvarar 17 procent av bostadsbeståndet. Vi måste
            skapa förutsättningar för att fler mindre aktörer ska klara av
            att agera på bostadsmarknaden. Där är den ekonom ­ iska biten
            viktig. Det är lätt att tro att det bara handlar om stora drakar
            som ska tjäna pengar i sammanhanget, men vi måste se till att
            det finns en bred bostadsmarknad med flera aktörer som skapar
            förutsättningar för att det ska finnas tillgängliga bostäder för
            dem som behöver bostäder.
          </note>
          <note>
            Sverige behöver fler hyresrätter, inte färre. Regeringens förslag
            ökar i stället risktagandet för fastighetsägarna. Ett minskat
            byggande och en minskande renoveringstakt är faktiskt kontentan
            av det regeringen föreslår i propositionen.
          </note>
          <note>
            Med dessa ord, fru talman, ställer jag mig bakom betänkandet
            från utskottet utöver de reservationer som Sverigedemokraterna
            har lagt fram. För tids vinnande yrkar jag bifall endast till
            reservation 6.
          </note>
          <note>
            Anf. 13 OLA MÖLLER (S) replik:
          </note>
          <note>
            Fru talman! Goethe sa att först i begränsningen visar sig mästaren.
            Med tanke på dessa 100 procent i överskriden talartid kan jag
            konstatera att Goethes visdom gäller även i dag. Det var inte
            mycket klokskap som kom fram, även om det användes mycket talartid.
          </note>
          <note>
            Kan Roger Hedlund vara vänlig och förklara den fråga som jag
            ställde till Carl-Oskar Bohlin? Vilken fastighetsägare sätter
            igång en renovering som är beroende av att 50 procent av den potentiella
            hyreshöjningen kommer in första året, när värdet på fastigheten
            per automatik ökar med det stigande kassaflödet på kåken? När
            du får en igångsättning av infasningen börjar din marknadsvärdering
            att ticka, och då kommer också din belåningsmöjlighet att öka.
            Men om allt annat är lika kommer din belåningsgrad att sjunka,
            relaterat till marknadsvärderingen.
          </note>
          <note>
            Bilden av att det skulle bli totalstopp är inte korrekt. Men
            Roger Hedlund får gärna reda ut vad i kassaflödesanalysen jag
            har missuppfattat.
          </note>
          <note>
            Vidare säger Roger Hedlund att han inte ser några som helst alternativ
            i regeringens budget. Roger Hedlund missar att Sverigedemokraterna
            tycker att renoveringsstödet som ska gå precis till att minska
            de höga hyror som kan uppstå vid renoveringar ska bort. Det är
            den budgeten han har tittat på.
          </note>
          <note>
            Den 13 juni 2019 sa Roger Hedlund att det är bra att hyresgästerna
            har ett inflytande över bostaden. Han talade om att värna hyresgästerna
            och se till att det inte blir för höga hyror. Vad har förändrats
            till dags dato?
          </note>
          <note>
            Anf. 14 ROGER HEDLUND (SD) replik:
          </note>
          <note>
            Fru talman! Jag vet inte om det har undgått Ola Möller att det
            behövs kapital när man bedriver fastighetsförvaltning. Ska du
            kliva in och renovera behöver du se till att det finns.
          </note>
          <note>
            Det finns flera anledningar till att man därmed nu lägger fram
            till exempel att man – som vi hör från Ola Möllers sida, fru talman
            – är för skattefria underhållsfonder. Jag tycker att det är glädjande
            att regeringen och Socialdemokraterna verkar titta på den fråga
            som Sverigedemokra ­ terna har drivit under väldigt lång tid och
            att man faktiskt tar till sig av den politik som vi lyfter fram.
            Det är dock tråkigt att det kommer så pass sent att man börjar
            titta på det nu . Frågan är ju när förslaget egentligen kommer
            upp på bordet – om det någonsin kommer upp på bordet, fru talman.
          </note>
          <note>
            Dock är det ett bra förslag för att motverka att dessa kraftiga
            höjningar tillkommer. Hade förslaget bearbetats när Sverigedemokraterna
            lade fram det kanske de hyresgäster som vi har talat om i den
            här debatten hade kun ­ nat ha bättre förutsättningar att faktiskt
            bo kvar efter att en renovering skett, fru talman. Med det förslag
            som regeringen nu lägger fram kanske de kan bo kvar en lite längre
            stund, men i slutändan blir det faktiskt sämre förutsättningar
            för de hyresgäster som väljer att bo kvar i en renoverad fastighet
            – eftersom fastighetsägaren måste ta igen det här på sikt.
          </note>
          <note>
            Det blir alltså sämre förutsättningar i slutändan, med högre
            hyror, därför att man har en längre infasning av de nya hyrorna
            efter renovering. Det är kontentan av regeringens politik.
          </note>
          <note>
            Anf. 15 OLA MÖLLER (S) replik:
          </note>
          <note>
            Fru talman! Tack för att du bevisar att Goethes ande fortsätter
            att flyga runt här inne, Roger Hedlund. Du svarar över huvud taget
            inte på min fråga.
          </note>
          <note>
            Jag har dock en annan fråga. I veckan brann det i Osby – en hyresfastighet
            brann ned. Nicklas säger till SVT att han gärna skulle vilja ha
            en lägenhet, för han inser ju att han har blivit bostadslös. Nicklas
            säger: Man kunde väl i alla fall ha fått gå före i kön. Men så
            är det inte, säger bostadsbolagets vd – det blir ingen förtur.
            Du förlorar ditt besittningsskydd, för lägenheten brann ned.
          </note>
          <note>
            Nicklas är partikamrat till dig, Roger Hedlund. Min fråga till
            dig är därför: Vad har du att säga till Nicklas i Osby, som ju
            är med i Sverige ­ demokraterna och är förtroendevald, när ni
            i er motion föreslår att han inte ska ha något besittningsskydd
            när hyreshuset har brunnit ned och hans hem har gått förlorat?
          </note>
          <note>
            Anf. 16 ROGER HEDLUND (SD) replik:
          </note>
          <note>
            Fru talman! Jag tycker att det är intressant att man från regeringens
            sida lägger fram vissa saker som lagförslag men tycker att andra
            saker ska redas ut av fastighetsägarna och aktörerna på bostadsmarknaden
            själva. Var någonstans drar man den gränsen?
          </note>
          <note>
            I propositionen diskuteras en branschgemensam mall för samråd
            vid renoveringar. Det är något som i allra högsta grad påverkar
            hyresgästernas möjligheter att påverka vilken renovering som ska
            göras och i vilka avseenden samt vilken dialog som ska föras.
            I det avseendet anser man från regeringens sida att man inte behöver
            gå fram med något lagförslag kring den här branschgemensamma mallen
            för samråd vid renoveringar. Man menar nämligen på att det från
            branschens sida finns en samsyn kring att detta är viktigt att
            kunna komma överens om.
          </note>
          <note>
            Det är samma sak när det gäller ersättning av lägenheter som
            går förlorade när de blir förstörda. I de fall fastighetsägarna
            har samma intresse – att ordna fram bostäder till de hyresgäster
            som blir av med sin bostad – är det vid oerhört udda tillfällen
            man kan ta fram fastighetsägare som inte har följt målet att faktiskt
            värna sina hyresgäster när dessa blir av med sin bostad av olika
            anledningar. På samma sätt anser jag att man här inte bör frångå
            förutsättningen att fastighetsägare faktiskt har det intresset.
            Jag förstår alltså inte regeringens behov av att gå in och lagstifta
            om någonting som redan i dag fungerar bra på fastighetsmarknaden.
          </note>
          <note>
            Anf. 17 OLA JOHANSSON (C):
          </note>
          <note>
            Fru talman! Talartiden lär ha blivit förlängd med över 100 procent
            när den här debatten är avslutad, och det är sannolikt av det
            skälet att detta är en viktig fråga som engagerar många.
          </note>
          <note>
            Efter att ha lyssnat till anförandena kan jag notera att det
            klimat som rådde inom politiken för bara ett halvår sedan, då
            vi faktiskt kunde diskutera stora och omfattande reformer på hyresmarknadens
            område, är över. Partierna är tillbaka i sina skyttegravar och
            är inte villiga att diskutera viktiga frågor som skulle lösa de
            här sakerna. I stället är man inne och diskuterar detaljer som
            jag tycker att regeringens proposition i de här avseendena väldigt
            mycket handlar om. Det som skulle behövas för att få fart på renoveringarna
            och bostadsbyggandet i Sverige är helt andra saker. Men låt oss
            återkomma till det vid ett annat tillfälle!
          </note>
          <note>
            Centerpartiet delar regeringens åsikt att tryggheten för hyresgäster
            måste stärkas och vara förutsägbar såväl för hyresgästen som för
            den fastighetsägare som är hyresvärd. Som många har varit inne
            på: Sprängningen i Annedalsområdet i Göteborg i slutet av september
            påminner oss brutalt om att det kan gå mycket snabbt att bli av
            med inte bara sin lägenhet utan även alla sina ägodelar. Totalt
            140 lägenheter påverkades.
          </note>
          <note>
            I efterspelet visade det sig att tillgången till en ersättningslägenhet
            blev det minsta problemet för de boende i Annedal – fastighetsägarna
            löste det genom samarbete och god vilja. Däremot har det visat
            sig svårt att återigen göra lägenheterna beboeliga för de ursprungliga
            hyresgästerna, men då mest av tekniska skäl. Det är ett sextiotal
            lägenheter som fortfarande är obeboeliga. De som drabbades och
            som inte kan flytta tillbaka till sin lägenhet har fortfarande
            en ersättningslägenhet som fastighetsägaren har försett dem med.
          </note>
          <note>
            Som många har varit inne på är besittningsskyddet någonting som
            upp ­ hör i samband med att det man har besittningsskydd för inte
            längre existe ­ rar. Det fastighetsägarna har ställt upp med är
            andra lägenheter och nya hyreskontrakt. Det både Sveriges Allmännytta
            och Fastighetsägarna har efterlyst är det empiriska underlag som
            identifierar problemet med att få fram ersättningslägenheter.
            Både Sveriges Allmännytta och Fastighets ­ ägarna motsatte sig
            att riksdagen i lag reglerar något som de flesta ser som självklart
            att man löser om och när det behövs.
          </note>
          <note>
            Centerpartiet ser dock ingen motsättning mellan fastighetsägarens
            go ­ da vilja och att frågan om ersättningslägenheter regleras
            i lag. Om fastighetsägaren klarar detta kan det väl heller inte
            vara till nackdel för någon att det också står i lagtext att man
            ska kunna göra det. Därför yrkar vi bifall i den delen.
          </note>
          <note>
            Däremot tycker vi att det är fel av regeringen att föreslå att
            den rättigheten också ska omfatta bostadsrättsföreningar som upplåter
            lägenheter som hyresrätt. Det strider nämligen mot bostadsrättens
            idé och ägandeform. Det förekommer ju att bostadsrättsföreningar
            hyr ut lägenheter. Det kan till exempel vara under en pågående
            ombildning, där merparten av bostadsrättsinnehavarna fungerar
            både som ägare av sina bostadsrätter – det vill säga andelar i
            föreningen – och samtidigt är hyresvärd åt några av sina grannar.
          </note>
          <note>
            Att i den situationen göra ett åtagande som bostadsrättsägare
            för att återställa en förstörd lägenhet inom en bestämd tid, eller
            skaka fram en alternativ bostad, blir alltför ekonomiskt betungande
            för föreningen och dess medlemmar.
          </note>
          <note>
            För att stoppa det här förslaget har vi i Centerpartiet valt
            den väg som är bruklig, fru talman, och som riksdagen praktiskt
            kan välja – och ofta väljer – för att stoppa förslag som man ogillar,
            nämligen ett tillkännagivande till regeringen om att den ska återkomma
            med ett nytt lagförslag där bostadsrättsföreningar är undantagna.
          </note>
          <note>
            Tyvärr har andra partier valt att göra på ett annat sätt. Därmed
            når vi inte majoritet i sak, trots att vi i grunden är överens,
            och det är jag den förste att beklaga. Centerpartiet ser inga
            möjligheter att inom rimlig tid och utan stora svårigheter låta
            bereda, remittera och lagstifta på det sätt som Moderaterna och
            Kristdemokraterna föreslår i sin reservation. Det förefaller nu
            som om även Liberalerna och Sverigedemokraterna kommer att ansluta
            sig till detta.
          </note>
          <note>
            Centerpartiet står givetvis bakom sin reservation nummer 7 om
            ett tillkännagivande men yrkar inte bifall till den i debatten.
            Det är viktigt att detta blir rätt, fru talman!
          </note>
          <note>
            Det som på senare tid fått mest uppmärksamhet är förslaget att
            dubble ­ ra tiden för hur länge en hyreshöjning på i storleksordningen
            10 procent får lov att trappas in för en hyresgäst när denna har
            fått sin lägenhet moder ­ niserad, renoverad och standardhöjd
            genom fastighetsägarens försorg.
          </note>
          <note>
            Att frågan om trappning är på tapeten blottlägger, som jag sa
            inledningsvis, de problem på bostadsmarknaden som Centerpartiet
            har uppmärksammat kring hur hyror sätts och förhandlas med stöd
            av det så kallade bruksvärdessystemet. Det är välkänt, fru talman,
            hur detta hindrar ny ­ produktion och att det har lett till att
            fastighetsägare tillåts sätta en högre kostnadsbaserad hyra de
            första 15 åren för nya lägenheter. Detta är i sin tur villkorat
            med att Hyresgästföreningen ger sitt godkännande till det i en
            förhandling.
          </note>
          <note>
            Utan denna lösning med presumtionshyror skulle nyproduktionen
            av hyresrätter vara väsentligt lägre och behovet av ytterligare
            byggsubven ­ tioner bli så astronomiskt att man på allvar skulle
            kunna beskriva det som statsstödd social housing.
          </note>
          <note>
            När det gäller renoveringar, fru talman, finns det ingen liknande
            lösning och heller inga subventioner. Därför är fastighetsägarens
            möjlighet att inom rimlig tid återfå gjorda investeringar genom
            hyreshöjningar helt nödvändig om ägaren ska kunna renovera sitt
            bestånd.
          </note>
          <note>
            Vi i Centerpartiet anser att dagens tidsspann om tre till fem
            år räcker och att en generell utsträckning till tio år vore fel
            väg att gå. Vi yrkar avslag på detta och yrkar bifall till utskottsmajoritetens
            förslag. Samtidigt anser vi att fastighetsägare borde kunna åläggas
            längre trappningstider i enstaka fall och där behov finns.
          </note>
          <note>
            För detta, fru talman, blir Centerpartiet nu av Miljöpartiet
            identifierat som tillhörande det blåbruna blocket. Jag hoppas,
            fru talman, att detta var ett misstag från Emma Hults sida och
            att det inte kommer att upprepas.
          </note>
          <note>
            Hyresgäster är ingen homogen grupp. De allra flesta välkomnar
            en renovering och standardhöjning på sin lägenhet och ser det
            som naturligt att hyran höjs successivt under 36–60 månadshyror.
            Andra kan, med stöd av besittningsskyddet, behöva få mer tid på
            sig. Även här tror vi på fastig ­ hetsägarens goda vilja och att
            fenomenet med så kallade renovräkningar inte är särskilt utbrett
            och borde kunna stävjas på annat sätt.
          </note>
          <note>
            Slutligen delar vi utskottets åsikt att en person som hyr ut
            sin lägenhet i andra hand ska ha kvar sin rätt att säga upp en
            andrahandshyresgäst med kort varsel. Vi tror att en inskränkning
            av denna rätt skulle hämma utbudet och göra det ännu svårare för
            dem som behöver en bostad snabbt och är hänvisade till andrahandsmarknaden.
          </note>
          <note>
            Tyvärr, fru talman, återstår det många hinder på bostadsmarknaden.
            Så länge moderater och vänsterpartister är beredda att bilda oheliga
            allianser för att sätta käppar i hjulet för att med seriösa ambitioner
            lösa dessa problem i bred enighet har jag mycket litet hopp om
            att vi ska kunna skapa den långsiktighet för hyresrätten som många
            talar om här.
          </note>
          <note>
            Därför, fru talman, yrkar jag bifall till utskottets förslag
            med undantag för reservation 7; vi står bakom den utan att yrka
            bifall till den.
          </note>
          <note>
            Anf. 18 OLA MÖLLER (S) replik:
          </note>
          <note>
            Fru talman! Tredje gången gillt – jag ska se om jag kan hålla
            tungan rätt i mun.
          </note>
          <note>
            Nu undrar Ola Johansson såklart vad jag ska säga. Jag ska bara
            yrka bifall till reservation 10, för att det lagtekniskt ska gå
            ihop, och tacka Ola Johansson för att jag fick möjlighet att göra
            detta under hans anförande.
          </note>
          <note>
            Anf. 19 OLA JOHANSSON (C) replik:
          </note>
          <note>
            Fru talman! Jag tackar Ola Möller för att han tog replik på Ola
            Johansson.
          </note>
          <note>
            Anf. 20 EMMA HULT (MP) replik:
          </note>
          <note>
            Fru talman! Jag hade inte heller för avsikt att ta replik på
            Ola Johansson. Jag vill bara tydliggöra att det jag sa i mitt
            anförande var att vi har fått ett beskt smakprov de senaste dagarna
            när Moderaterna tillsammans med Sverigedemokraterna och Kristdemokraterna
            lagt fram ett gemensamt budgetalternativ.
          </note>
          <note>
            Hur man reserverar sig i detta betänkande har inte någonting
            med det regeringsalternativet att göra. Jag har inte heller fått
            någon signal från Centerpartiet om att man vill ingå i detta regeringsalternativ.
          </note>
          <note>
            Jag ville vara tydlig med det.
          </note>
          <note>
            Anf. 21 OLA JOHANSSON (C) replik:
          </note>
          <note>
            Fru talman! Det kunde ju inte undgå någon att den debatt som
            detta yttrande fälldes i är debatten som handlar om stärkt skydd
            för hyresgäster. Här har Centerpartiet och Miljöpartiet till stora
            delar olika åsikter, men i andra delar har de två partierna väldigt
            lika åsikter.
          </note>
          <note>
            Jag tycker att det är olämpligt att uttrycket används på det
            sätt som Miljöpartiet tenderar att använda det. I vissa sammanhang
            kan det vara relevant, men i detta sammanhang är det fullständigt
            felaktigt. I många andra sammanhang är det nästan lika felaktigt.
          </note>
          <note>
            Anf. 22 EMMA HULT (MP) replik:
          </note>
          <note>
            Fru talman! Det får stå för Ola Johansson. Jag står upp för att
            jag tycker att det alternativ som denna regeringskonstellation
            lagt fram ett budgetförslag om är ett blåbrunt alternativ.
          </note>
          <note>
            Anf. 23 OLA JOHANSSON (C) replik:
          </note>
          <note>
            Fru talman! Det är inte budgeten vi diskuterar här.
          </note>
          <note>
            Anf. 24 MOMODOU MALCOLM JALLOW (V):
          </note>
          <note>
            Fru talman! Låt mig börja med att yrka bifall till Vänsterpartiets
            reservation 2. Jag står bakom samtliga Vänsterpartiets reservationer,
            men jag yrkar bifall endast till reservation 2.
          </note>
          <note>
            I dag är en sorglig dag. Det är en tragisk dag eftersom vi nästan
            aldrig sedan jag började som riksdagsledamot haft möjlighet att
            rösta igenom ett förslag som skulle stärka hyresgästernas ställning.
            I dag skulle vara den dag då vi faktiskt för en gångs skull skulle
            rösta för att stärka hyresgästernas ställning. Då väljer de blåbruna,
            med stöd från Centerpartiet, att säga nej till de här förslagen.
            Detta är en tragisk dag för Sveriges 3,4 miljoner hyresgäster.
          </note>
          <note>
            För oss i Vänsterpartiet är hyresgästernas ställning och trygghet
            en prioriterad fråga. Vi har därför under lång tid lagt fram förslag
            i riksdagen för att stärka hyresgästernas skydd i olika avseenden.
          </note>
          <note>
            Vi välkomnar regeringens proposition. Vi tycker att den är positiv
            och välbehövlig. Förslagen i propositionen stärker dock, enligt
            mig och Vänsterpartiet, inte hyresgästernas skydd i tillräckligt
            hög grad. För att stärka skyddet för hyresgästerna, och därmed
            deras ställning och trygghet, krävs ytterligare åtgärder. Vi har
            rabblat upp – eller skrivit ihop – alla de förslag vi har i vår
            följdmotion.
          </note>
          <note>
            Regeringen föreslår att det i bostadsförvaltningslagen ska införas
            en möjlighet för hyresnämnden att förelägga en fastighetsägare
            att åtgärda brister i förvaltningen. Ett sådant föreläggande ska
            till exempel kunna förenas med vite. Regeringen lägger också fram
            flera andra förslag som vi kommer att rösta om i dag.
          </note>
          <note>
            Vi i Vänsterpartiet ställer oss bakom regeringens förslag men
            anser, som sagt, att det krävs flera andra åtgärder. Vi vill till
            exempel underlätta tvångsförvaltning av misskötta hyresfastigheter.
            Vi vill göra det lättare att få nedsatt hyra vid bristande underhåll.
            Vi vill ha ett starkare skydd för hyresgäster när bostadslägenheter
            förstörs genom att ändra hyreslagen så att besittningsrätt kvarstår
            även om en skada på lägenheten uppstått genom en brand, precis
            som det föreslås här. Vi måste också hindra oseriösa fastighetsägare
            från att köpa hyresfastigheter.
          </note>
          <note>
            Fru talman! Vi måste göra det lättare att få nedsatt hyra vid
            bristande underhåll. Detta är något som vi tycker är väldigt viktigt.
            I dag är det svårt, krångligt och dyrt för en hyresgäst att få
            nedsatt hyra vid bristande underhåll. Det är därför många gånger
            riskfritt för fastighetsägaren att göra sig oanträffbar för hyresgästen
            eller strunta i att åtgärda fel. Vänsterpartiet föreslår därför,
            liksom Hyresgästutredningen, att hyresnämnden ska handlägga den
            rättsliga processen i stället för domstolarna. Det är billigare
            och enklare.
          </note>
          <note>
            Samma regler som i skadeståndsmål bör gälla, det vill säga att
            om hyresvärden inte kan bevisa att hen har vidtagit rimliga åtgärder
            med avseende på underhållet ska hyran sättas ned. Jag tycker att
            det är väldigt rimligt. Detta kommer att öka incitamenten för
            fastighetsägare att hantera bristerna på ett bättre sätt än vad
            vi ser i dag. Enligt utredningen är det också viktigt att sanktioner
            kan riktas mot en fastighetsägare innan förvaltningsbristerna
            har blivit så omfattande att det är nödvändigt med tvångsförvaltning.
          </note>
          <note>
            Vi måste fortsätta att hindra oseriösa fastighetsägare från att
            köpa hyresfastigheter. Problemet med oseriösa fastighetsägare
            som köper upp hyresfastigheter och därefter missköter förvaltningen
            är omfattande. För att komma till rätta med problemet krävs preventiva
            åtgärder. Det måste vara möjligt att hindra att oseriösa hyresvärdar
            förvärvar nya fastigheter och på så sätt skydda hyresgästerna.
          </note>
          <note>
            Fru talman! Gång efter annan ser vi exempel på hur oseriösa fastighetsägare
            tillåts köpa mer mark, bygga och köpa nya hus trots tidigare tvivelaktig
            fastighetsskötsel. De köper eftersatta hus i miljonprogram, renoverar
            och höjer därefter hyrorna så kraftigt att hyresgästerna inte
            har råd att bo kvar, så kallad renovräkning. Detta vet vi alla
            om. Fastighetsägare som inte sköter sin förvaltning ska inte få
            mark, bygglov, detaljplaneändring eller möjlighet att köpa fler
            fastigheter av kommunen. Regeringen bör återkomma med lite skarpare
            förslag vad gäller referenstagning inför försäljning och marktilldelning.
          </note>
          <note>
            Fru talman! Vi måste också jobba för att ytterligare stärka skyddet
            för hyresgäster när bostadslägenheter förstörs. Där håller vi
            med om regeringens förslag. Vi tycker att det är viktigt att man
            tar det steget, och det är glädjande att veta att just det förslaget
            kommer att gå igenom.
          </note>
          <note>
            Den fråga som vi vill ägna lite mer tid åt handlar om hur vi
            ska förbättra skyddet för hyresgäster vid renoveringar. Det förslaget
            kommer tyvärr inte att gå igenom i dag.
          </note>
          <note>
            Regeringen föreslår att hyreshöjningar ska fasas in i ett lugnare
            tempo än vad som är fallet i dag. De belopp som ska betalas under
            infasningsperioden liksom längden på denna period ska fastställas
            med särskilt beaktande av hyreshöjningens storlek.
          </note>
          <note>
            Låt mig konstatera att även om jag anser att det krävs ytterligare
            åtgärder för att förbättra skyddet för hyresgäster vid renoveringar
            är det ett välbehövligt förslag som välkomnas av Vänsterpartiet.
          </note>
          <note>
            I dag har vi en situation där renoveringar och ombyggnationer
            av bostäder å ena sidan knappt alls blir av och å andra sidan
            kan innebära orimligt stora hyreshöjningar. I flera uppmärksammade
            fall har hyran efter genomförd renovering stigit med upp till
            60 procent. Med så höga hyreshöjningar är det många som helt enkelt
            inte har råd att bo kvar. Fenomenet kallas renovräkning. Hyresvärdar
            renoverar och höjer hyran så mycket att hyresgäster tvingas flytta,
            en form av indirekt vräkning. Därmed är hyresgästens besittningsskydd
            i praktiken satt ur spel. Bostadsbristen, i kombination med omfattande
            ombildningar av hyresrätt till bostadsrätt, gör dessutom att det
            på många håll i landet inte finns några lediga lägenheter att
            flytta till för den som inte kan bo kvar efter renovering.
          </note>
          <note>
            Enligt Boverket flyttar cirka 25 procent av hyresgästerna vid
            en renovering, och det är främst ekonomiskt utsatta som drabbas.
            Rapporten konstaterar även att behovet av bostadsbidrag och ekonomiskt
            bistånd ökar i samband med renoveringar och flyttningar.
          </note>
          <note>
            Många renoveringar är nödvändiga, särskilt i de fall där det
            löpande underhållet har brustit, men renoveringarna måste ske
            med social hållbarhet i åtanke. Det är avgörande att hyresgästerna
            får ta del av planeringen redan i ett tidigt skede och att de
            får möjlighet att påverka. Alla ska ha råd och möjlighet att bo
            kvar i sitt hem utan ekonomiska svårigheter, även efter upprustning.
          </note>
          <note>
            Fru talman! Villaägare och människor som äger sina bostadsrätter
            har i dag möjlighet att använda kostsamma subventioner för att
            renovera sin bostad, men det är inte samma sak för hyresgästerna.
            Detta måste ändras.
          </note>
          <note>
            Efter denna debatt kommer riksdagen att rösta, och det som vi
            ska rösta om kommer att beröra 3,4 miljoner hyresgäster. Det förslag
            som handlar om att hyreshöjningarna ska ske lite långsammare kommer
            inte att gå igenom. Detta kommer att påverka otroligt många människor.
          </note>
          <note>
            Vi vet att coronapandemin har påverkat en hel del människor.
            Många har blivit av med sina arbeten, och många har blivit av
            med sina inkomster. Vi har läst många gånger den senaste tiden
            om barnfamiljer som vräks därför att föräldrarna har en skuld
            som kan vara så låg som 600 kronor, som de inte kan betala. Vi
            har pensionärer som inte har råd att bo kvar i sitt hem därför
            att de har för låga pensioner. Vi har utsatta kvinnor som är i
            destruktiva förhållanden och vill flytta men som inte kan göra
            detta därför att det kostar otroligt mycket att flytta till en
            nybyggd lägenhet.
          </note>
          <note>
            I detta läge väljer regeringen att säga att vi måste sänka tröskeln
            och underlätta för dessa människor så att de ska ha ett hem, som
            de har rätt till enligt grundlagen. Man lägger fram ett förslag
            som ska underlätta för dessa grupper.
          </note>
          <note>
            Jag trodde att alla riksdagsledamöters, politikers och politikens
            roll var att underlätta människors livsvillkor så att de ska kunna
            ha ett värdigt liv, men tyvärr är det inte så i denna kammare.
            De blåbruna har med stöd av Centerpartiet valt att dessa grupper
            inte ska ha rätt till ett tryggt hem.
          </note>
          <note>
            Konsekvensen av det beslut som vi kommer att fatta här i dag
            blir att många fler barnfamiljer kommer att bli vräkta från sitt
            hem i denna kyla, under vintern. Det är många pensionärer som
            inte kommer att ha möjlighet att ha ett hem att bo i. Det finns
            många låginkomsttagare i dag som har blivit av med jobbet på grund
            av coronapandemin och som blir hemlösa. Det fanns 33 000 hemlösa
            människor 2017, och i dag är de många fler. Men efter detta beslut
            kan vi räkna med att ytterligare människor blir hemlösa. Det är
            det blåbruna blocket som med stöd av Centerpartiet har ansvaret
            för detta. Det måste vi komma ihåg.
          </note>
          <note>
            Det är snart val, och alla som tittar på detta måste komma ihåg
            detta och ställa alla dessa politiker till svars. Varför väljer
            ni, när ni har möjlighet att underlätta för alla låginkomsttagare,
            barnfamiljer och pensionärer att leva ett värdigt liv och ha ett
            tryggt hem, att inte göra det? Ni går fastighetsägarnas ärenden.
            Detta är något som jag skäms över. Alla som kommer att trycka
            rött och inte stödja förslaget borde skämmas, för det är skandal
            och tragiskt att man gör så i dessa tider, när människor behöver
            som mest stöd.
          </note>
          <note>
            Jag avslutar med att säga att vi i Vänsterpartiet alltid har
            stått bakom hyresgästerna, och vi kommer att fortsätta att göra
            det. När alla andra väljer att svika hyresgästerna kommer Vänsterpartiet
            att stå där och ta strid för dem. De är 3,4 miljoner. Det kommer
            vi alltid att göra. Vi har alltid gjort det, och vi kommer att
            fortsätta med det.
          </note>
          <note>
            Anf. 25 LARRY SÖDER (KD):
          </note>
          <note>
            Fru talman! Den svenska hyresmarknaden lider av ett antal brister.
            Vi har alldeles för få hyreslägenheter i förhållande till det
            antal människor som önskar en hyreslägenhet. Vi har också köer
            på åtta till tio år i våra större städer.
          </note>
          <note>
            Jag menar att vi i kammaren borde ha ett gemensamt intresse av
            att ta bort denna snedvridning mellan tillgång och efterfrågan.
            Olika åtgärder behövs, och vi kan säkert komma överens om ett
            flertal av dem.
          </note>
          <note>
            Hyresmarknaden lider också av ointresse och låg investeringsvilja
            när det gäller att bygga nya hyreslägenheter. Det försöker regeringen
            stimulera med ett investeringsstöd eftersom man bedömer att hyresmarknaden
            inte är kapabel att själv hantera nyinvesteringar och därför behöver
            statligt stöd.
          </note>
          <note>
            Regleringarna på hyresmarknaden finns givetvis inte där av illvilja,
            men de är problematiska och har bäring på dagens debatt. Genom
            regleringarna försöker man skapa ordning och förutsägbarhet för
            såväl fastighetsägaren vad gäller framtida intäkter som hyresgästerna
            vad gäller vilka hyror som ska gälla framgent.
          </note>
          <note>
            Säkert har vi alla olika synpunkter på tingens ordning, men ska
            hyresmarknaden klara sig på egna villkor och meriter måste vi
            hjälpas åt. Om vi ska klara oss i framtiden måste vi öka investeringsviljan
            i hyresfastigheter utan statligt investeringsstöd.
          </note>
          <note>
            Dagens proposition handlar om stärkt skydd för hyresgäster, och
            det är viktigt att människor i hyreslägenhet känner sig trygga.
            Det är 1,4 miljoner hushåll som bor i hyreslägenhet, så förslaget
            berör en stor del av befolkningen.
          </note>
          <note>
            Man ska givetvis känna sig trygg med sitt boende om man bor i
            hyresrätt. Man ska veta vilka ramar som gäller, och om man håller
            sig till dessa ska lagar och förordningar ge ett starkt skydd.
          </note>
          <note>
            De lagändringar som utskottet tillstyrker innebär ett mer effektivt
            ingripande vid misskötsel av hyreshus genom att det införs en
            möjlighet för hyresnämnderna att förelägga fastighetsägaren att
            åtgärda brister i förvaltningen.
          </note>
          <note>
            Lagändringen innebär också ett stärkt skydd för hyresgäster när
            en bostadslägenhet förstörs genom exempelvis brand, som vi hört
            om tidigare i dag. Hyresgästen ska i en sådan situation erbjudas
            ett nytt hyresavtal av hyresvärden, förutsatt att det är skäligt.
          </note>
          <note>
            Dessa delar tycker vi kristdemokrater i grunden är bra, och vi
            välkomnar de flesta förslagen.
          </note>
          <note>
            Kristdemokraterna anser dock att det inte finns tillräckliga
            argument för att ändra lagen så att väsentliga hyreshöjningar
            ska fasas in under längre tid än vad som gäller i dag. Vi menar
            att man inte har utrett tillräckligt vad denna förändring skulle
            få för konsekvenser för investeringsviljan i fastigheter med tanke
            på problemet med att det i dag byggs för få nya lägenheter. Detta
            gäller även vid renovering, oavsett orsak.
          </note>
          <note>
            Hur ska man lösa de problem som uppstår när kalkylerna inte går
            ihop? En investering tar kanske längre tid att räkna hem för bolaget.
            Min farhåga är att investeringarna då uteblir.
          </note>
          <note>
            Hyresvärdens rätt att säga upp avtal vid privatuthyrning bör
            vara som i dag och inte förändras. En privatperson bestämmer sig
            för att hyra ut under givna förutsättningar, men det kan hända
            mycket i en privatpersons liv och situation. Vi tycker därför
            att det är rimligt att man fortfarande kan säga upp hyresavtalet
            med tre månaders varsel. Effekten kan annars bli att fler väljer
            att inte hyra ut sin privatbostad.
          </note>
          <note>
            Vi har även en avvikande uppfattning om vilket krav man kan ställa
            på mindre bostadsrättsföreningar vad gäller starkt skydd för hyresgästen
            när bostadslägenheten förstörs. Detta krav kan ställas på bolag
            med hyresfastigheter, vilket vi välkomnar, men bostadsrättsföreningar,
            som normalt inte hyr ut lägenheter eller kanske bara har några
            få hyreslägenheter, kan ha svårt att uppfylla detta krav. Det
            är kanske inte heller rimligt att ställa detta krav på dem.
          </note>
          <note>
            Jag yrkar bifall till reservation 5.
          </note>
          <note>
            Anf. 26 MOMODOU MALCOLM JALLOW (V) replik:
          </note>
          <note>
            Fru talman! Jag läste en intervju med Larry Söder. Han fick frågan
            om intrappningen ska vara längre för att undvika renovräkningar.
            Larry Söder svarade att intrappningen inte ska vara längre eftersom
            den kan bli uppemot tio år om man går efter förslaget och att
            nuvarande system fungerar bra.
          </note>
          <note>
            Hur kan kristdemokraten Larry Söder med gott samvete säga att
            systemet fungerar bra? I dag vräks ju barnfamiljer. I juli förra
            året stod det klart att fler barnfamiljer än året innan hade vräkts
            från sina hem under första halvåret 2020. Under 2017 var det 188
            barn som vräktes , och i år har 273 barn förlorat sina hem. Vad
            hände med era kristna värderingar? Vad hände med att värna de
            svaga?
          </note>
          <note>
            Barn vräks i dag, och Kristdemokraterna tycker att systemet är
            bra. För vem? För de fattiga barnfamiljerna? För de fattiga föräldrarna?
            För de ensamstående mammor som jobbar inom vården? Larry och hans
            parti applåderade för dem under coronapandemin, men nu när de
            behöver stöd sviker ni och säger: Nej, det fungerar bra att ni
            är hemlösa.
          </note>
          <note>
            Kan Larry förklara varför för alla dessa barn och kvinnor?
          </note>
          <note>
            Anf. 27 LARRY SÖDER (KD) replik:
          </note>
          <note>
            Fru talman! Momodou Malcolm Jallow försvarar sin ståndpunkt med
            entusiasm, och det ska han ha en eloge för. Problemet är dock
            att det han debatterar har inget med dagens förslag att göra.
          </note>
          <note>
            Det här förslaget handlar inte om att se till att färre barnfamiljer
            vräks eller att hyran blir lägre utan om hur lång intrappningen
            ska vara. Precis som Sverigedemokraternas Roger Hedlund sa är
            det samma hyra som gäller när intrappningen är färdig. Vänsterpartiet
            försöker få det till en fråga om lägre hyror. Men det är inte
            sant, för det är intrappningen som blir längre. Jag hävdar att
            detta kan göra att investeringar och renoveringar inte blir av,
            vilket i längden inte är bra för hyresgästen.
          </note>
          <note>
            Både jag och Momodou Malcolm Jallow tycker att vi måste göra
            något åt att barnfamiljer vräks. Det finns åtgärder vi kan vidta,
            och vi kan säkert hjälpas åt med det. Men vi löser det inte med
            denna proposition, för den handlar inte om det. Hyran blir precis
            lika hög efter tre, fem eller tio år.
          </note>
          <note>
            Anf. 28 MOMODOU MALCOLM JALLOW (V) replik:
          </note>
          <note>
            Fru talman! Med all respekt, Larry förstår nog inte vad vi diskuterar
            här. Min fråga berör nämligen exakt det. Om man har en hyra på
            5 000 kronor och hyreshöjningen blir 4 000 ska man inte behöva
            betala 9 000 direkt, utan hyran höjs under längre tid, först till
            6 000, sedan till 8 000 och slutligen till 9 000.
          </note>
          <note>
            Givetvis handlar det om hur mycket man betalar i hyra. Låt oss
            inte vilseleda väljarna och svenska folket. De är inte dumma;
            de förstår detta. Det är väldigt enkelt.
          </note>
          <note>
            Det är 172 000 människor som har en ansträngd boendeekonomi i
            dag. Hur ska dessa människor ha råd att betala 50 procent mer
            i hyra direkt när renoveringen har genomförts? Det kommer de inte
            att klara. Och resultatet blir helt enkelt att de kommer att förlora
            sina hem. De kommer att bli hemlösa, Larry. Vem som helst ska
            kunna fatta att de blir hemlösa.
          </note>
          <note>
            I den här debatten har inte barn och pensionärer tagits upp.
            De är grup ­ per som är väldigt utsatta i dag som läget är, så
            vi kan inte glömma dem i den här diskussionen. Om Larry och Kristdemokraterna
            bryr sig om de här grupperna har de nu möjlighet att faktiskt
            visa det, för allt annat vore oacceptabelt.
          </note>
          <note>
            Anledningen till att jag står här är att jag är upprörd över
            att det är många barnfamiljer i min hemkommun, Malmö, som redan
            är hemlösa. Och med det beslut som Larry och de blåbruna, med
            stöd av Centerpartiet, kommer att fatta i dag kommer fler barnfamiljer
            att bli hemlösa.
          </note>
          <note>
            Anf. 29 LARRY SÖDER (KD) replik:
          </note>
          <note>
            Fru talman! Vi kan först konstatera att med dagens beslut blir
            det inga försämringar för hyresgästerna. De regler som ska beslutas
            gäller i dag.
          </note>
          <note>
            Med Malcolm Jallows förslag får fortfarande barnfamiljen i slutändan
            9 000 kronor i hyra. Det är ett faktum.
          </note>
          <note>
            Om Malcolm Jallow vill göra någonting åt de höga kostnaderna
            för renoveringarna kan vi diskutera det, men det rör inte denna
            proposition. Den tar över huvud taget inte höjd för det. I detta
            fall har man faktiskt accepterat den hyreshöjning som är. Frågan
            är bara hur hyreshöjningen ska implementeras. Ska den implementeras
            på tre, fyra eller tio år? Då är min uppfattning att de regler
            som finns i dag fungerar alldeles utmärkt för att det ska vara
            möjligt för hyresgästen att anpassa sig och för fastighetsägaren
            att göra den investering som behövs.
          </note>
          <note>
            Om man är orolig för att barnfamiljerna och pensionärerna ska
            få en hög hyra efter renovering kan vi ta varandra i hand. Men
            då är det inte dessa åtgärder utan andra åtgärder som behövs.
          </note>
          <note>
            Man ska inte lura väljarna och säga att den här propositionen
            försämrar för hyresgästerna, för det gör den inte. Det är samma
            regler som gäller i dag som i morgon. Men det kanske inte är populistiskt
            att säga från Vänsterpartiet.
          </note>
          <note>
            Anf. 30 JAKOB OLOFSGÅRD (L):
          </note>
          <note>
            Fru talman! Det är trevligt att som ny ledamot, sedan den 1 augusti,
            för första gången delta i civilutskottets debatt. Det är lite
            spännande.
          </note>
          <note>
            Jag vill börja med att yrka bifall till reservationerna 6 och
            11.
          </note>
          <note>
            Det finns ett stort behov av att renovera Sveriges bostäder –
            det är vad detta handlar om. Behovet är gigantiskt, i synnerhet
            vad gäller miljonprogramshus. Det är särskilt viktigt att få till
            energieffektiviseringar för klimatets skull men även att genomföra
            det som vi i Liberalerna har valt att kalla förortslyftet.
          </note>
          <note>
            Fru talman! Jag vill använda bilden av en våg. För att balansera
            upp den här debatten behöver vi en våg där vi lägger olika saker
            i varje vågskål, och de behöver väga jämnt. Vi behöver en bred
            överenskommelse, och då krävs det balans.
          </note>
          <note>
            I ena vågskålen, fru talman, har vi konsumentskyddet, och i den
            andra finner vi hyresvärdens behov av att renovera den egna fastigheten.
            Därför ser Liberalerna förslaget om att förlänga infasningsperioden
            för hyreshöjningar som dåligt. Anledningen är att vi inte ser
            en möjlighet att få till en balans på vågen, eftersom det kommer
            att bli svårt att få ekonomin att gå ihop i samband med renoveringar.
          </note>
          <note>
            Seriösa fastighetsägare kommer helt enkelt att undvika att göra
            större renoveringar som möjliggör ett helhetsgrepp om fastigheten
            och dess utomhusmiljöer, energieffektiviseringar och omfattande
            stambyten, vilket en seriös och långsiktig förvaltning innebär.
            Förslaget försvårar även investeringar i energisparande insatser,
            positiv klimatpåverkan och trygghetsskapande åtgärder i utsatta
            områden.
          </note>
          <note>
            Varför envisas då Liberalerna med att fastigheterna behöver hålla
            en god standard och vara välskötta? Jo, det handlar så otroligt
            mycket om utanförskapet. Ett välskött område med välskötta fastigheter
            är en av flera saker som kan bryta ett utanförskap.
          </note>
          <note>
            Det viktiga är att hyresrätten ska fortsätta att vara en attraktiv
            boendeform med långsiktiga spelregler och att hyresgästen får
            framföra sina önskemål i samband med renoveringarna.
          </note>
          <note>
            Det finns i dag krav på att underhålla byggnader, krav på skydd
            mot buller och krav på lämplig energihushållning. Men här behöver
            det ställas mer krav, inte mindre, på att byggnaden ska underhållas
            och anpassas för att motverka kriminalitet och brott. Det kan
            exempelvis handla om förbättrad belysning i och runt en fastighet,
            inbrottsskydd eller hinder mot olovlig biltrafik för att skapa
            trygghet. Det kan även handla om att ställa krav på ägare av fastigheter
            där brott begåtts upprepade gånger att stå för kostnaderna för
            den tillsyn som en kommun behöver lägga energi på för att granska
            säkerheten vid och i fastigheterna.
          </note>
          <note>
            Vi ska inte motarbeta fastighetsägarnas vågskål utan uppmuntra
            dem att själva ta ett ansvar och inte låta hyresgästerna få leva
            under undermåli ­ ga förhållanden som kan få allvarliga hälsokonsekvenser.
            Misskötsel behöver stoppas tidigare, detta genom bland annat en
            bättre miljölagstiftning och utökade kontroller vid misstanke
            om misskötta fastigheter.
          </note>
          <note>
            Detta väger också positivt för hyresgästen och hyresvärden tillsammans.
            En förlängning av infasningsperioden vid hyreshöjningar skulle
            inte underlätta att få vågen i balans. En rejäl svängning och
            gungning skulle infinna sig. Och ingen, varken fastighetsägaren
            eller den boende, har någon glädje av det.
          </note>
          <note>
            Om sedan hyresgästen inte har råd att bo kvar, fru talman, beror
            det på att tillgången på bostäder är för liten. Vi behöver därför
            bygga fler bostäder i Sverige i dag för att skapa en större rörlighet
            på bostadsmarknaden och frigöra fler billiga bostadsrätter och
            hyresrätter. Men för tids vinning väljer jag att inte återkomma
            till Liberalernas politiska lösningar för ett ökat bostadsbyggande,
            och det är inte det som denna debatt handlar om.
          </note>
          <note>
            Liberalernas främsta uppdrag är att öka människors frihet och
            möjligheter. En trygg boendesituation är ett grundläggande behov
            som behöver tillgodoses för att varje individ ska ha kontroll
            över sitt eget liv. En fungerande bostadsmarknad gör att människor
            har möjligheten att välja att flytta hemifrån, flytta ihop, flytta
            till studier eller till jobb och därmed göra livsavgörande val.
            Här är hyresrätten otroligt viktig att värna om.
          </note>
          <note>
            Nu till vågen, som vi behöver ha i balans. Vi behöver bostäder
            där vi mår bra och trivs, bostäder som underhålls och sköts och
            där utanförskap byts ut mot inkludering. Vi behöver värna om klimatet
            i bostaden, utanför bostaden, i samhället och även i vår natur.
          </note>
          <note>
            Vi vill att fler ska kunna ha makten över sina egna liv och beslut.
            Därför är bostadspolitiken otroligt viktig för oss. Inkluderande
            och öppna samhällen, där människor kan göra klassresor och sakta
            staka ut sin väg, gör att vi får ett mycket vackrare samhälle
            och en våg i balans även genom bostadsbyggandet.
          </note>
          <note>
            Anf. 31 MOMODOU MALCOLM JALLOW (V) replik:
          </note>
          <note>
            Fru talman! Jag får passa på att välkomna Jakob Olofsgård till
            hans första debatt i kammaren. Jag ska absolut ta hänsyn till
            att det är hans första debatt här. Men jag måste ändå ställa en
            fråga.
          </note>
          <note>
            Enligt en ny rapport från Socialstyrelsen var tre av fyra avhysta
            barnfamiljer under första halvan av 2021 ensamstående. De flesta
            av dem var ensamstående mammor. Kronofogden konstaterar också
            att många arbetar inom vårdyrken. Det handlar alltså i stor utsträckning
            om att ensamstående kvinnor som har slitit hårt för att hjälpa
            oss alla under coronapandemin nu blir hemlösa med sina barn. I
            detta läge måste vi faktiskt försöka göra vårt bästa för att underlätta
            för dessa människor.
          </note>
          <note>
            Regeringen har kommit med förslag, som vi diskuterar här i dag,
            för att underlätta för dessa familjer. Vi vet att renovräkningar
            är en verklighet; det är fakta. Många blir av med sina hem och
            hus på grund av att de inte har råd att bo kvar efter renoveringen
            när hyrorna höjs väldigt mycket.
          </note>
          <note>
            Nu säger regeringen att man gärna vill underlätta för dessa människor,
            så att de inte ska behöva betala 50 procent mer i hyra direkt
            efter renoveringen utan att hyran ska trappas upp lite långsammare.
          </note>
          <note>
            Enligt undersökningar som har gjorts vill majoriteten av svenska
            folket ha det så. Men de blåbruna, där Liberalerna också ingår,
            väljer att säga nej till detta. Jag undrar varför.
          </note>
          <note>
            Anf. 32 JAKOB OLOFSGÅRD (L) replik:
          </note>
          <note>
            Fru talman! Jag väljer att ta ett djupt andetag och räkna till
            tio.
          </note>
          <note>
            Att hjälpa barnfamiljer är en annan debatt. Den handlar om att
            öka bostadsbyggandet och få fler bostäder, så att det finns möjlighet
            att hyra lägenheter med olika prisnivåer. I dag finns inte det.
            Det är bristen på bostäder som gör att det blir problematiskt.
            Att det renoveras är oerhört viktigt för alla.
          </note>
          <note>
            Sedan ska jag ta upp något pedagogiskt. När jag lyssnar på Vänsterpartiet
            här är det hela tiden någon annan som ska betala. Någon annan
            finns inte i detta fall. Det landar på att det är konsumenten
            som behöver betala. Att skjuta på detta ytterligare några år hjälper
            inte konsumenten och hyresgästen.
          </note>
          <note>
            Och det behövs ett ökat bostadsbyggande. Men för tids vinnande
            tar vi upp detta i en annan debatt.
          </note>
          <note>
            Anf. 33 MOMODOU MALCOLM JALLOW (V) replik:
          </note>
          <note>
            Fru talman! Jag tror att det är jag som behöver ta ett djupt
            andetag och räkna till tio när jag lyssnar på Jakob Olofsgårds
            svar.
          </note>
          <note>
            Jag tänker att man måste kunna ha två tankar i huvudet samtidigt.
            Man måste kunna säga att vi kan fortsätta att jobba för att det
            ska byggas fler bostäder, vilket är ett långsiktigt mål. Det kommer
            inte att kunna byggas 500 000 eller 1 miljon bostäder i morgon.
            Samtidigt som man planerar för det och jobbar för att göra det
            måste man också titta på hur verkligheten ser ut i dag. I kylan
            i dag finns det folk som vräks från sina hem. Då måste vi hitta
            ett sätt nu i dag för att underlätta för dessa grupper samtidigt
            som vi jobbar för långsiktiga lösningar. Det är de två tankar
            som vi i Vänsterpartiet alltid försöker ha.
          </note>
          <note>
            När det gäller det som sas om att Vänsterpartiet alltid vill
            att någon annan ska betala har man inte förstått socialismens
            grunder. Vi tror på att vi som samhälle har ett ansvar gentemot
            varandra. Därför måste staten ta en större roll. Och när staten
            tar en större roll är det jag, Jakob och alla andra som ska vara
            med och bidra för att bygga ett bättre och jämlikare samhälle.
            Det är detta som socialismen handlar om.
          </note>
          <note>
            Beträffande just den fråga som vi diskuterar vill jag ändå få
            ett svar. Varför väljer Liberalerna att gå emot det som vi vet
            är fakta, alltså att majoriteten av svenska folket vill ha ett
            starkare skydd? Och varför vill Liberalerna gå emot sina egna
            väljare? Även om Jakob Olofsgård inte vill svara mig är han skyldig
            sina egna väljare ett svar. Varför vill ni inte följa det som
            era egna väljare vill ha? De vill ha ett starkare skydd för hyresgäster.
          </note>
          <note>
            Anf. 34 JAKOB OLOFSGÅRD (L) replik:
          </note>
          <note>
            Fru talman! Det är ett starkare skydd att ha balans. Jag nämnde
            vågen och att vi behöver se till båda sidor för att få ett starkare
            skydd just för hyresgästerna. Att det finns en fungerande fastighet
            som bär sig ekonomiskt och som renoveras ger ett starkare skydd
            och en balans. Genom att skjuta på detta gör man bara en otjänst.
            Det handlar om att ha upp till tre fyra år på sig att reglera
            hyran och se till att det funkar. Och om hyresgästen inte har
            råd finns det en möjlighet under flera år att hitta en annan bostad.
          </note>
          <note>
            Byggandet ska vi inte skjuta på framtiden. Byggandet ska ske
            snabbt och nu, men det får vi ta upp i en annan debatt.
          </note>
          <note>
            Jag klarade ändå inte att räkna till tio. Jag undanber mig, fru
            talman, att bli utsatt för någon sorts brunsmetande.
          </note>
          <note>
            Den 1 maj år 2014 deltog jag tillsammans med Emma Hult i en gudstjänst
            i Jönköping i en demonstration mot nazismen. Alla partier som
            finns i riksdagen i dag var med på denna gudstjänst mot nazismen
            och mot det bruna.
          </note>
          <note>
            Fru talman! Det är inte okej att få höra detta upprepade gånger
            från ledamoten från Vänsterpartiet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            § 8 Riksrevisionens rapport om statens ansvar för veterinär service
          </note>
          <note>
            Miljö- och jordbruksutskottets betänkande 2021/22:MJU9
          </note>
          <note>
            Riksrevisionens rapport om statens ansvar för veterinär service
            (skr. 2020/21:223)
          </note>
          <note>
            föredrogs.
          </note>
          <note>
            Anf. 35 MARLÉNE LUND KOPPARKLINT (M):
          </note>
          <note>
            Fru talman! Jag yrkar bifall till reservation 2.
          </note>
          <note>
            Riksrevisionen redogör i sin granskningsrapport för flera brister
            i regeringens och Jordbruksverkets arbete för att upprätthålla
            god veterinär service i hela landet. Kritiken består främst i
            avsaknad av tillräcklig uppföljning och styrning, detta med anledning
            av bristande myndighetsstyrning och därtill att regeringen inte
            har följt upp riksdagens beslut från 2009 om statens åtagande
            om säkerställande av veterinär service.
          </note>
          <note>
            Regeringen håller med om kritiken, och som svar på den har man
            tillsatt en utredning. Men det är också allt.
          </note>
          <note>
            Fru talman! Jag tycker att det är beklämmande när det framkommer
            att det inte finns några ytterligare åtgärder för att få bukt
            med den mest akuta problematiken.
          </note>
          <note>
            Den veterinärbrist som råder runt om i landet måste få ett slut.
            Jag är glad över att vi har lyckats driva igenom ett tillkännagivande
            till regering ­ en om tillgången till veterinär service och om
            den veterinära beredskapen.
          </note>
          <note>
            Vi ser att detta är en akut situation. I somras stängde än en
            gång flera djursjukhus ned sin jourverksamhet på grund av bristen
            på veterinärer och djursjukvårdare. Detta innebar att våra husdjur
            riskerade ett onödigt li ­ dan ­ de och i allra värsta fall att
            bli avlivade eller dö. Detta finns det många vittnesmål om.
          </note>
          <note>
            Fru talman! Detta känns fruktansvärt att tänka på, i synnerhet
            om man själv är djurägare som jag är, alltså att ens djur inte
            ska få den hjälp som de behöver om de blir sjuka, påkörda eller
            ormbitna eller om det blir komplikationer när de är dräktiga och
            ska föda fram valpar eller kattungar. Listan kan göras lång.
          </note>
          <note>
            Våra husdjur och lantbruksdjur riskerar onödigt lidande och i
            värsta fall att dö för att de inte får hjälp i tid.
          </note>
          <note>
            Svensk djursjukvård behöver välutbildad personal. Det är en förutsättning
            för god djuromsorg. Detta är i allra högsta grad en djurskyddsfråga
            och det mest fundamentala för en fungerande djursjukvård. Bristen
            på personal inom djursjukvården är omfattande och kommer att vara
            det de närmaste åren. Därför är det oerhört viktigt att vi råder
            bot på det här och att regeringen tar sitt ansvar.
          </note>
          <note>
            Regeringen har tidigare också fört fram kritik om att de privata
            aktö ­ rerna gynnas på olika sätt på bekostnad av distriktsveterinärerna.
            Men fak ­ tum är att många har gått till de privata aktörerna
            på grund av arbetsvillko ­ ren hos distriktsveterinärerna. Distriktsveterinärerna
            är nämligen tungt be ­ lastade. Vi fick lära oss av radioprogrammet
            Kaliber hur tuffa arbetsvillkor distriktsveterinärerna har. I
            stället för att gå in i väggen tar de i princip andra vägar för
            att klara sitt privatliv.
          </note>
          <note>
            Fru talman! Det är märkligt att distriktsveterinärerna i dag
            behandlar smådjur i så stor utsträckning som de gör, för det är
            nämligen inte deras uppdrag. I hälften av mötena med djurpatienter
            är det alltså smådjur som de behandlar, och det känns inte heller
            riktigt relevant med tanke på de stora behov som finns hos lantbrukets
            djur.
          </note>
          <note>
            Fru talman! Regeringen vill fortsätta utreda för en hållbar och
            långsiktig hälso- och sjukvård för djur som svar på larmet om
            den akuta veterinärbristen. En utredning hjälper inte den akuta
            bristen i dag, utan här krävs mer kraftfulla åtgärder så att inte
            lantbruksdjur och husdjur riskerar det onödiga lidande som vi
            har fått se de senaste åren.
          </note>
          <note>
            Tyvärr anser inte jag att regeringen tar den här bristen på allvar
            och vidtar mer kraftfulla åtgärder. Regeringen vet vilka huvudorsakerna
            till bristerna är, men man väljer att inte göra någonting åt dem.
          </note>
          <note>
            Veterinärbristen beror på att Sveriges lantbruksuniversitet inte
            utbildar tillräckligt många veterinärer, vare sig i dag eller
            historiskt sett, för behovet i Sverige. Svensk djurskötsel ska
            kännetecknas av ett gott djurskydd, en god djurhälsa och ett bra
            smittskydd. Detta måste avspeglas i både krav på höga ambitioner
            och i uppnåendet av uppställda målsättningar.
          </note>
          <note>
            Den i rapporten beskrivna passiva hållningen av Jordbruksverket
            i frå ­ ga om veterinär service är inte acceptabel. Ansvaret för
            detta faller på regeringen. Det krävs därför ett omtag av regeringen
            i myndighetsstyrningen av Jordbruksverket i denna fråga.
          </note>
          <note>
            Fru talman! Sverige ska fortsatt vara ett av världens bästa länder
            vad gäller djurhållning och ha ett gott djurskydd, en god djurhälsa
            och ett gott smittskydd. En förutsättning för detta är en välfungerande
            veterinär service – och det har vi inte i dag, vilket har framkommit
            i granskningsrapporten.
          </note>
          <note>
            Nu krävs åtgärder för en god veterinär service i hela landet.
            Det krävs omtag. Moderaterna ser inte det som regeringen har gjort
            som tillräckligt då vi uppfattar att problemen är av en sådan
            art att det inte kan dröja till efter 2022 innan regeringen kommer
            med förslag på hur dessa problem ska avhjälpas.
          </note>
          <note>
            Vi har påtalat allvaret i situationen för regeringen flera gånger
            under de senaste åren. Sedan riksmötet 2019/20 har vi också avsatt
            medel för att lantbruksuniversitetet ska kunna inrätta fler utbildningsplatser
            för veterinärer och djursjukskötare . Regeringen har dock avfärdat
            frågan och i stället förhållit sig passiv. Vi anser nu att regeringen
            skyndsamt bör inleda en myndighetsdialog för att arbeta fram åtgärder
            som snabbt kan konkretiseras.
          </note>
          <note>
            Jordbruksverket bör få i uppdrag att skyndsamt förändra sin redovisning
            så att det går att säkerställa att det statliga anslaget inte
            används för att finansiera den del av distriktsveterinärernas
            verksamhet som bedrivs i konkurrens. Det är en förutsättning för
            sund konkurrens och för bättre veterinär service.
          </note>
          <note>
            Nu krävs mer än bara goda ord och utredningar från regeringens
            sida. Sveriges veterinära service ska vara tillräcklig för att
            inte riskera onödigt lidande för våra husdjur eller landets lantbruksdjur.
            Veterinärbristen skulle ha åtgärdats redan i går. Regeringen måste
            ta sitt ansvar, inte minst ur ett djurskyddsperspektiv. Detta
            är i allra högsta grad en djurskyddsfråga och det mest fundamentala
            för en fungerande djursjukvård.
          </note>
          <note>
            Frågan väcks hos mig om regeringen verkligen tänker sitta passiv
            och vänta på en utredning och se på när våra husdjur och lantbruksdjur
            lider och i värsta fall dör för att det inte finns tillräckligt
            god djursjukvård i Sverige.
          </note>
          <note>
            Anf. 36 STAFFAN EKLÖF (SD):
          </note>
          <note>
            Fru talman! Vi debatterar Riksrevisionens rapport om statens
            ansvar för veterinär service. Jag börjar med att yrka bifall till
            reservation nummer 3.
          </note>
          <note>
            Riksrevisionen har pekat på några problem för veterinärtjänsterna.
            Delar av problemen, såsom bristen på veterinärer, inte minst inom
            lantbrukssektorn, har varit kända sedan tidigare. Det är bra att
            regeringen har startat en utredning för att komma till rätta med
            bristerna som ett svar på Riksrevisionens rapport. Det skulle
            ha varit bra om utredningen hade gjorts tidigare.
          </note>
          <note>
            I stora delar anser vi att utredningens direktiv är goda. Vi
            är också positiva till att regeringens utredningsdirektiv reser
            frågan om ansvaret för jourverksamheten. Vi vill dock understryka
            att något som blir viktigt för att förstå och därmed lösa problemen
            är att regeringen fortsätter dialogen med Jordbruksverket. Det
            är viktigt eftersom verket känner verksamheten väl och har insikter
            som visar på en delvis annan bild än vad som syns i Riksrevisionens
            rapport. Första steget till lösningen på ett problem är ju att
            definiera problemet tillräckligt väl.
          </note>
          <note>
            Det är också bra att veterinärutbildningen utökas i de budgetalternativ
            som finns för kammaren att ta ställning till i nästa vecka. Att
            det är en större ökning än i fjolårets budget är positivt, men
            det ha de varit ännu bättre om ökningen hade gjorts tidigare och
            varit större, för bristen har ju funnits ganska länge, och den
            här satsningen kommer sent.
          </note>
          <note>
            Antalet utbildade veterinärer inom lantbrukssektorn måste matcha
            en ökning av djurhållandet, vilket vi vill se. Det är ju bland
            annat en ökning av djurhållandet som vi har lovat svenskarna genom
            livsmedelsstrategin.
          </note>
          <note>
            Det leder fram till nästa viktiga målsättning. Vi har tidigare
            från Sverigedemokraternas sida framfört vårt önskemål om en utredning
            med syftet att fler veterinärer ska vara verksamma inom just lantbruksnäringarna.
            Vi tycker att det är glädjande att utredningen innehåller direktiv
            om att utredningen ska lämna förslag på ytterligare åtgärder för
            att säkerställa tillgång ­ en på veterinärer inom lantbrukssektorn
            om utredningen bedömer att behov finns. Det är dock en öppen skrivning.
          </note>
          <note>
            Vårt yrkande innehåller den mer specificerade frågan hur man
            kan få fler personer med lantbruksbakgrund att söka och antas
            till veterinär ­ utbildningen. Det vore ett viktigt komplement
            till den utredning som har startats, och därför bör riksdagen
            och regeringen se till att utöka utredningsdirektiven på det viset.
          </note>
          <note>
            Personer med lantbruksbakgrund har ett intresse just för den
            gren inom veterinärutbildningen där det är allvarligast om brist
            uppstår. Om man kan få dessa personer att söka och antas kommer
            just denna gren att försörjas med veterinärer, dessutom av veterinärer
            som har god kännedom om djurhållning och produktionsförutsättningar.
            Just denna förståelse för produk ­ tionsförutsättningarna är viktig
            för verksamheten och näringen.
          </note>
          <note>
            Konkurrensen om veterinärutbildningsplatserna är knivskarp. Man
            måste ha absoluta toppbetyg för att komma in. Men absoluta toppbetyg
            i teoretiska ämnen är kanske inte det allra viktigaste för att
            bli en bra veteri ­ när inom lantbruksnäringarna. Man bör se över
            meriteringen till veterinär ­ linjen. Man bör undersöka de krav
            som ställs och vad som räknas som meritpoäng. Kanske kan meritpoäng
            ges för erfarenhet av djurhållning.
          </note>
          <note>
            Anf. 37 ULRIKA HEIE (C):
          </note>
          <note>
            Fru talman! Sverige är kanske ett av världens bästa länder när
            det gäller just djurhållning. Här finns ett gott djurskydd, en
            god djurhälsa och ett gott smittskydd. Och så ska det vara. Vi
            bryr oss om våra husdjur; det är katter, hundar eller något annat
            husdjur. Och när de blir sjuka vill vi att det ska finnas tillgång
            till vård.
          </note>
          <note>
            Lantbruket är också beroende av att djuren mår bra för att kunna
            producera mjölk och kött, och det ska vara av hög kvalitet. Då
            måste det finnas möjlighet att få bra veterinärvård, oavsett var
            i landet man har sin gård. Ett annat djurslag är hästarna som
            blir allt fler i Sverige. Där finns också ett stort behov av god
            veterinärvård dygnets alla timmar i hela landet.
          </note>
          <note>
            En annan otroligt viktig del som staten har ansvar för är smittskyddet,
            om det utbryter någon form av epidemi i en djurbesättning. Det
            såg vi ganska nyligen exempel på här i landet. Då har man ansvar
            för att ha en effektiv organisation, och bilden är att den fungerar.
          </note>
          <note>
            En av de kanske viktigaste förutsättningarna för god djurhälsa
            är att det finns en väl fungerande veterinär service som är lika
            god i hela landet.
          </note>
          <note>
            I dag debatterar vi de här frågorna utifrån rapporten Statens
            ansvar för veterinär service – Jordbruksverkets styrning och genomförande
            . Det är en rapport som Riksrevisionen har skrivit och som regeringen
            sedan har svarat på när det gäller vad man ska göra med de rekommendationer
            som Riksrevisionen har gett till både regeringen och myndigheten
            Jordbruksverket.
          </note>
          <note>
            Det är verkligen anmärkningsvärt att Riksrevisionens övergripande
            slutsats är att det finns stora brister i regeringens och Jordbruksverkets
            styrning och uppföljning. År 2009 beslutade riksdag och regering
            om för ­ ändringar i statens åtagande när det gäller att säkerställa
            tillgången till veterinär service. Samtidigt lyftes flera tydliga
            intentioner fram med de förändringar som gjordes. Jordbruksverket
            skulle bland annat säkerställa konkurrens på likartade villkor.
          </note>
          <note>
            När detta nu har granskats framgår det att regeringen inte har
            följt upp om bestämmelserna fungerar och om Jordbruksverket följer
            dem. Enligt granskningen säkerställer inte Jordbruksverket att
            det finns en väl fungerande och effektiv organisation för vård
            av djur i hela landet dygnet runt.
          </note>
          <note>
            Fru talman! Det finns mycket mer i granskningen, men jag tänker
            inte uppehålla mig mer vid det. Jag vill nämna vad regeringen
            har tänkt göra, vad man har gjort plus vad vi i Centerpartiet
            tillsammans med Modera ­ terna, Kristdemokraterna och Liberalerna
            har valt att lyfta upp i reserva ­ tion nummer 1, som jag för
            övrigt härmed yrkar bifall till.
          </note>
          <note>
            Varningsklockorna borde ha börjat ringa hos regeringen för flera
            år sedan. Sedan 2016 har Jordbruksverket inte upphandlat veterinär
            service så som beslutet såg ut 2009. Det finns givetvis skäl för
            det, men regeringen har alltså inte följt upp detta, trots att
            man säger sig ha en kontinuerlig myndighetsdialog med Jordbruksverket.
          </note>
          <note>
            Bristen på veterinärer och djursjukvårdare har varit skriande
            i flera år. Där får vi ändå ge regeringen att man vid flera tillfällen
            har utökat budget ­ en för antalet utbildningsplatser på veterinärutbildningen.
            Men nu kom alltså en ny rapport från Riksrevisionen, och då händer
            det något. Man tillsätter en utredning, som man oftast gör. Det
            är givetvis viktigt för att bereda frågan på ett grundligt sätt.
            Det gjordes i början av juni i år, och den ska vara klar mot slutet
            av hösten nästa år.
          </note>
          <note>
            Men vad händer på kort sikt, fru talman? Det framkommer inga
            åtgärder när det gäller den mest akuta problematiken. Det är extremt
            viktigt att säkra tillgången till veterinär vård också medan utredningen
            pågår och tills de förslagen har beretts och kan bli verklighet.
            Fler utbildningsplatser tar ganska lång tid att få på plats.
          </note>
          <note>
            Vi har de senaste åren hört allt fler berättelser om svårigheten
            att få tillgång till veterinär under jourtid och semestertider.
            Senast i somras kunde vi höra att när man ringde med ett akut
            sjukt hästföl i transporten fanns det inte plats på det närmaste
            djursjukhuset som låg bara 20 mil bort. Man fick då åka till nästa
            djursjukhus som ligger ytterligare 20 mil bort. Kanske är det
            ännu längre avstånd i norra Sverige, men att i södra Sverige få
            åka 40 mil för att få vård på djursjukhus är en ganska brutal
            upplevelse. Tack och lov gick det bra i det fallet, men det kunde
            också ha hänt något på vägen och när det gäller vården. Det är
            oerhört viktigt att det finns god vård i hela landet.
          </note>
          <note>
            Centerpartiet har lyft fram vikten av att regeringen snarast
            återkommer med förslag på hur de ska lösa veterinärbristen på
            kort sikt. Utskottet hade möjligheten att ha en dialog med Jordbruksverket.
            Jag upplever inte att det från vare sig myndighetens eller regeringens
            sida egentligen fanns ett tydligt svar på vad man kommer att göra
            på kort sikt. Regeringen bör också ge sin egen myndighet tydliga
            direktiv när det gäller att lösa tillgången till veterinär beredskap
            under jourtid i hela landet.
          </note>
          <note>
            Dessutom bör man se över veterinärernas arbetssituation, så att
            de väljer att stanna i sitt yrke. Arbetsbelastningen måste vara
            dräglig. Vi har ock ­ så lyft fram vikten av att följa upp veterinärmarknadens
            utveckling. Det verkar inte heller vara gjort sedan 2009, trots
            att det har hänt väldigt mycket.
          </note>
          <note>
            Jag hade hoppats att utskottet skulle ställa sig bakom det vi
            har lyft upp i våra motioner om att göra handlingskraftiga saker
            också på kort sikt och inte bara invänta utredningen. Så tack
            till Riksrevisionen för rapporten som ni kom med och som äntligen
            har fått regeringen att agera lite mer än bara genom att öka antalet
            utbildningsplatser, även om det är viktigt !
          </note>
          <note>
            Fru talman! När jag ändå nämner utbildning och att finnas i hela
            landet hoppas jag få se förslag om att några av utbildningarna
            kan ges på fler ställen i landet och att hinder för gemensam praktik
            i gränsbygder undanröjs.
          </note>
          <note>
            Anf. 38 MAGNUS OSCARSSON (KD):
          </note>
          <note>
            Fru talman! I dag debatterar vi här i kammaren Riksrevisionens
            rapport om statens ansvar för veterinär service. Det är en till
            stor del kritisk rapport vi har fått oss till del.
          </note>
          <note>
            Jag tänkte läsa lite innantill ur rapporten. ”Den övergripande
            slutsatsen är att det finns stora brister i regeringens och Jordbruksverkets
            styrning och uppföljning. Det finns även brister i hur Jordbruksverket
            säkerställer tillgången till veterinär service. Detta innebär
            att det finns en risk för att den veterinära servicen blir bristfällig
            i vissa delar av landet. Dessutom säkerställer inte Jordbruksverket
            att Distriktsveterinärernas verksamhet bedrivs på sådant sätt
            att konkurrens på likartade villkor upprätthålls på veterinärmarknaden.”
          </note>
          <note>
            Fru talman! Vi kristdemokrater anser att regeringen måste uppdra
            åt Jordbruksverket att säkerställa tillgången till veterinär service
            i hela landet. Det är enormt viktigt. Vi kan inte förstå att det
            inte har blivit gjort. Varför har regeringen med dess landsbygdsminister
            och nu näringsminis ­ ter, i alla fall ett tag till, suttit på
            händerna och låtit detta bara ske? Det är mycket allvarligt, fru
            talman.
          </note>
          <note>
            Att det finns tillgång till veterinärer runt om i landet är en
            absolut förutsättning ifall vi menar allvar med att vi ska ha
            en levande landsbygd och att det ska finnas livsmedelsproduktion
            i hela Sverige. Dessutom står det, precis som ledamoten Staffan
            Eklöf sa, i livsmedelsstrategin att livsmedelsproduktionen ska
            öka, inte minska. Det gör den inte om det inte finns tillgång
            till veterinärer när kossan eller något annat djur blir akut sjuk.
          </note>
          <note>
            Fru talman! Det är mycket bekymmersamt runt om i Jordbrukssverige.
            I oktober publicerades en rapport för hösten 2021. Resultatet
            var synnerligen alarmerande och nedslående. Rapporten visar att
            färre lantbrukare upplever att deras företag är lönsamma, och
            deras prognoser för 2022 är pessimistiska. Varför? Lönsamheten
            är för dålig.
          </note>
          <note>
            Kanske säger någon här i kammaren – inte vet jag: ”Men mjölkpriserna
            har ju gått upp, kött- och spannmålspriserna likaså.” Visst är
            det så, absolut. Men aldrig någonsin har priserna för insatsvarorna
            varit så höga. Foderpriserna, elpriserna, priserna för handelsgödsel
            och dieselpriserna har skjutit i höjden.
          </note>
          <note>
            En mjölkbonde ringde mig och berättade att han hade gjort en
            kalkyl över kostnadsökningarna. Vi pratar om ökade kostnader på
            967 000 kronor enbart hemma hos honom, och det har kommit bara
            så där. Han frågade: Hur ska jag få råd med detta?
          </note>
          <note>
            En annan jordbrukare mejlade mig och berättade om flera spannmålsbönder
            som nu inte tänker så någonting i vår utan lägga åkrarna i träda
            eftersom det är för dyrt.
          </note>
          <note>
            Det är riktigt oroligt bland Sveriges bönder, och den oron borde
            även vi i kammaren känna då konsekvenserna kommer att bli enorma.
            Det kommer att bli kännbart med mindre spannmål och högre priser.
            Jag har många gånger här i kammaren talat om att lönsamheten måste
            öka, att konkurrenskraften måste stärkas och att vårt lands livsmedelsberedskap
            måste få öka. Men jag och många med mig anser att jag talat inför
            döva öron. Livsmedelsstrategin blev bara en pappersprodukt. Ingen
            bonde – jag har varit ute hos ganska många – kan säga att resultatet
            på gårdsnivå har varit något som kunnat tillskrivas den livs medel
            s s trategi som vi antog 2017.
          </note>
          <note>
            Jag yrkar bifall till reservation nummer 1.
          </note>
          <note>
            Anf. 39 JAKOB OLOFSGÅRD (L):
          </note>
          <note>
            Fru talman! Jag vill börja med att yrka bifall till reservation
            nummer 1.
          </note>
          <note>
            Vårt lands självbild när det gäller den svenska djurhälsan är
            att vi är ett av världens bästa länder på djurhållning. Vi har
            ett gott djurskydd, god djurhälsa och ett bra smittskydd. Men
            bilden av vårt land är farlig att ta för given. Otroligt mycket
            står och faller med att det finns välutbildade veterinärer som
            kan komma vart som helst och när som helst. Det ska inte spela
            någon roll var någonstans i Sverige man bor om ens djur behöver
            vård. Detta är oerhört allvarligt.
          </note>
          <note>
            Enligt den bild som Riksrevisionen ger finns i dag ingen tydlig
            bild av vem som ser till att jouren verkligen fungerar. Det finns
            brister även i samarbetet mellan privata aktörer och Distriktsveterinärerna.
            Det behöver bli bättre för att få jourtiderna att fungera. Vilka
            åtgärder som än måste komma till behöver Jordbruksverket ta itu
            med detta så fort de kan för att detta ska fungera.
          </note>
          <note>
            Fru talman! Det är inte bara i egenskap av ledamot som jag står
            här i dag, utan jag är även bondson. Som bondson fick jag långa
            armar, och dessa långa armar har jag en gång använt för att bära
            hem en kalv från betesvallen när kon precis hade kalvat. Här inne
            i mitt hjärta finns många minnen av hur viktigt det var hemma
            på gården att djuren skulle må bra.
          </note>
          <note>
            De dagar har etsat sig fast hos mig då ett djur fick skickas
            till nödslakt efter att veterinären varit där och konstaterat
            att det inte fanns mer att göra. Hela vår familj var involverad
            i detta, och mest min pappa. Han var frustrerad, arg och ledsen.
            Det var smärtsamt när jag växte upp att se vilken stor betydelse
            djuren hade för en lantbrukare.
          </note>
          <note>
            Jag vill dröja mig kvar vid ett minne, fru talman. Det var en
            gång när jag och mina tre bröder var hemma själva en helg. Vi
            var tonåringar. När vi kom ut i ladugården på kvällen upptäckte
            vi att en av korna hade kalvat och hade efter kalvningen drabbats
            av livmoderframfall. Jag vill inte berätta exakt hur det ser ut,
            hur det går till eller vilka åtgärder som görs, men ett är säkert:
            Jag minns hur jag satt där och räknade minuterna från det att
            min bror hade sprungit in i huset och ringt efter veterinären.
            Jag satt där och tittade in i kons ögon. Hon hette Beda; jag hade
            memorerat alla kors namn. Efter alla de minuter som jag räknade
            kom så veterinären och kons liv kunde räddas, även denna helg.
          </note>
          <note>
            Jourtider är oerhört viktiga. Jag känner tacksamhet gentemot
            veterinären. Det är inte främst den ekonomiska förlusten som känns
            när man ser ett djur lida eller när man mister ett djur, utan
            det är för att man som lantbrukare har lagt sin själ i detta djur
            från den dag då man bar hem det från betesvallen till djurets
            sista dag i livet.
          </note>
          <note>
            Det räcker därför inte enbart att tillsätta en utredning. Det
            behövs akuta åtgärder nu. Lantbrukarna finns nu. De befinner sig
            nu i samma situation som jag gjorde och väntar och räknar minuterna
            tills veterinären kommer. Det tar alltför lång tid innan de hinner
            fram, om de ens kommer. Det känns inte okej att stå och titta
            på.
          </note>
          <note>
            Det ska heller inte vara svårt att få tag på personer med lantbruksbakgrund
            som vill utbilda sig, men då behöver utbildningsplatserna och
            utbildningsorterna bli fler. Jag är tacksam för de kollegor i
            jordbruksutskottet som har lagt fram motioner om detta, vilket
            jag som enskild ledamot själv inte hunnit göra då jag är ny. De
            finns dock – det är jag tacksam för – och de behövs för att det
            ska bli fler utbildningsplatser så att den akuta veterinärbristen
            kan lösas.
          </note>
          <note>
            Veterinärerna behöver bli fler så att vi kan säkerställa att
            den arbetsbörda som i dag ligger på dem på grund av jourtider
            minskar. I dag är dessa jourtider inte något attraktivt eftersom
            arbetsbördan gör att veterinärerna är få. Vi behöver ändra på
            detta, och det är akut.
          </note>
          <note>
            Gissa vilka som var mina idoler när jag växte upp hemma på gården!
            Det var veterinärerna. Oj, vad jag såg upp till dem! Om det hade
            funnits en utbildning på min hemort kan ni lita på att jag hade
            stått i kön till den, och förhoppningsvis hade jag haft tillräckligt
            höga betyg.
          </note>
          <note>
            Dessa hjältar som kallas veterinärer behöver bli fler i vårt
            land.
          </note>
          <note>
            Anf. 40 MALIN LARSSON (S):
          </note>
          <note>
            Fru talman! I dag debatterar vi miljö- och jordbruksutskottets
            betänk ­ ande MJU9 som handlar om Riksrevisionens rapport om statens
            ansvar för veterinär service, och jag vill börja med att yrka
            bifall till förslaget i betänkandet.
          </note>
          <note>
            I rapporten har Riksrevisionen granskat regeringens uppföljning
            och Jordbruksverkets arbete med att säkerställa tillgången till
            veterinär service och verksamheten vid Distriktsveterinärerna.
            I granskningen har även ingått huruvida Jordbruksverket säkerställer
            att Distriktsveterinärernas verksamhet bedrivs på ett sådant sätt
            att konkurrens på lika villkor upprätthålls på marknaden.
          </note>
          <note>
            Slutsatserna i Riksrevisionens granskning är att det finns stora
            brister i styrning och uppföljning av Jordbruksverkets arbete
            med att säkerställa tillgången till veterinär service, inklusive
            verksamheten vid Distriktsveterinärerna.
          </note>
          <note>
            Fru talman! År 2009 beslutade riksdag och regering om förändringar
            i statens åtagande att säkerställa tillgången till veterinär service.
            Man lyfte fram flera tydliga intentioner med förändringarna. Bland
            annat skulle Distriktsveterinärerna ha flera begränsningar i sitt
            uppdrag och Jordbruksverket säkerställa konkurrens på likartade
            villkor på marknaden.
          </note>
          <note>
            Ägarstrukturen har sedan dess förändrats genom att ett fåtal
            aktörer har köpt upp en stor andel av de tidigare fristående företagen
            på veterinärmarknaden. Dessutom har den kraftiga expansionen av
            marknaden för djurens hälso- och sjukvård medfört att det i dag
            råder brist på utbildad personal.
          </note>
          <note>
            När den nuvarande organisationen för veterinär service och annan
            offentlig veterinärverksamhet infördes var tanken bland annat
            att ge pri ­ vatpraktiserande veterinärer möjlighet att delta
            i smittskydds- och jour ­ beredskapen och ta del av det statliga
            stödet genom upphandling. De pri ­ vata aktörerna har dock visat
            ett mycket litet intresse av att utföra sådana uppgifter.
          </note>
          <note>
            Vi socialdemokrater välkomnar Riksrevisionens granskning, och
            rege ­ ringen har instämt i deras iakttagelser och hörsammat deras
            rekommenda ­ tioner. Som ett led i omhändertagandet av Riksrevisionens
            rekommenda ­ tioner beslutade regeringen om kommittédirektivet
            En hållbar och lång ­ siktigt välfungerande hälso- och sjukvård
            för djur .
          </note>
          <note>
            Fru talman! Våra vanligaste husdjur, hundarna och katterna, blir
            inte bara fler utan också äldre här i Sverige. Trenden är tydlig
            sedan flera år tillbaka, och orsakerna är flera. 90 procent av
            alla hundar och knappt hälften av katterna har en veterinärvårdsförsäkring,
            vilket är unikt för Sverige. Inget annat land i världen har så
            många försäkrade hundar och katter. Antalet försäkrade djur i
            kombination med förbättrad veterinärvård gör att fler djur kan
            leva ett både längre och friskare liv.
          </note>
          <note>
            Men det är inte bara våra små husdjur utan också alla våra hästar
            och lantbruksdjur som behöver veterinärer ibland. Våra lantbruksdjur
            är dessutom oerhört viktiga för att vi ska kunna öka vår livsmedelsförsörjning
            i landet. Som jag sa tidigare har marknaden för djurens hälso-
            och sjukvård expanderat kraftigt. Den snabba utvecklingen och
            de bemanningssvårigheter som konstaterats gör att det finns behov
            av en bred översyn av området.
          </note>
          <note>
            Inför sommaren vände sig Jordbruksverket till regeringen med
            en skrivelse utifrån den risk för minskad veterinärtillgänglighet
            över sommaren som man såg komma. Vår tidigare landsbygdsminister
            Jennie Nilsson agerade direkt och bjöd in berörda aktörer för
            samtal om läget och möjliga åtgärder för att minska de negativa
            konsekvenserna. Snabbt därefter, den 10 juni i år, beslutade därför
            regeringen att tillsätta en utredning för en hållbar och långsiktigt
            välfungerande hälso- och sjukvård för djur.
          </note>
          <note>
            Oavsett djurslag kan alla vi som har djur vittna om betydelsen
            av veterinärer, men också om det behov av veterinärer som kan
            uppstå dygnet runt och året runt, oavsett var man bor i Sverige.
          </note>
          <note>
            Utredningens översyn omfattar det statliga åtagandet inom veterinär
            service och smittskyddsberedskap, behörighetsfrågor och resursbehovet
            inom djurens hälso- och sjukvård. Utredningen ska även kartlägga
            konsumenternas möjligheter att jämföra kostnader samt regler för
            införandet av verksamhetstillsyn och en bedömning av om tillsynen
            bör avgiftsfinansieras.
          </note>
          <note>
            Fru talman! Djurens hälso- och sjukvård är helt central för att
            vi ska ha friska och välmående djur. Denna hälso- och sjukvård
            är det veterinärerna och djursjukskötarna som står för, och de
            är för få i dag.
          </note>
          <note>
            Redan 2020 vidtog regeringen åtgärder och tillförde medel till
            veterinär fältverksamhet och SLU för fler veterinärstudenter och
            tillgång till djurvård i hela landet. Men vi behöver fler veterinärer
            och djursjukvårdare. Därför har nu regeringen föreslagit en större
            förstärkning av utbildningen av veterinärer och djursjukskötare
            vid Sveriges lantbruksuniversitet. Förstärkningen sker successivt
            med 37 ½ miljon kronor 2022 upp till 71 miljoner kronor årligen
            från och med 2027.
          </note>
          <note>
            Utbildningarna svarar väl mot både behov och önskemål. Branschen
            vittnar också om stora problem med bemanning när det gäller både
            veterinärer och djursjukskötare, särskilt vid jour- och semestertider.
            Det är viktigt att förbättra möjligheterna att täcka behovet av
            veterinärer och djursjukskötare, så att djurs lidande minimeras.
            Parallellt med satsningen på utbildningarna föreslås också SLU
            få medel för att investera i lokaler som är anpassade till det
            ökade antalet studenter samt mer medel för utbildning.
          </note>
          <note>
            Fru talman! Jag är glad över att vi nu har en utredning som jobbar
            och som tar ett helhetsgrepp och ska föreslå åtgärder. Jag är
            också glad över de satsningar som föreslås i budgeten. Tillsammans
            är detta viktigt för att säkerställa en hållbar och långsiktigt
            välfungerande hälso- och sjukvård för djur.
          </note>
          <note>
            Sommarens utmaningar har även lett till att man nu dragit igång
            breda samtal inom branschen för att se över vad som kan göras
            åt veterinärbristen. Det som är viktigt för oss socialdemokrater
            är att vi säkerställer att vi har god djurvälfärd och god tillgång
            till veterinärer i hela landet, årets alla dagar och för alla
            djurslag.
          </note>
          <note>
            (Applåder)
          </note>
          <note>
            Anf. 41 ELISABETH FALKHAVEN (MP):
          </note>
          <note>
            Fru talman! Staten har sedan länge tagit på sig ett ansvar för
            djurens hälso- och sjukvård, ett väl fungerande smittskydd och
            livsmedelssäkerhet. Det är Jordbruksverket som har ansvaret som
            myndighet för att tillse att det finns veterinär service alla
            tider på dygnet i hela landet. Enligt Riksrevisionens granskning,
            som vi debatterar här nu, finns det, som vi har hört flera gånger,
            stora brister i hur Jordbruksverket säkerställer den tillgången
            samt i regeringens och Jordbruksverkets styrning och uppföljning.
          </note>
          <note>
            Riskerna med detta är uppenbara. Det kanske helt enkelt inte
            finns vård att få till djuren på vissa ställen när det behövs.
            Vi har sett att det har skett. Vi såg det på flera platser i landet
            under sommaren som gick, när veterinärerna skulle ha semester
            och några djursjukhus som normalt brukar ha jouröppet inte hade
            jouröppet eftersom bristen på personal gjorde att det inte fungerade.
            Vi vet att problemen har funnits under några år på platser i norra
            Sverige där bristen på veterinärer är tydlig, framför allt för
            dem som har lantbrukets djur och hästar, och även på andra platser,
            där D istriktsveterinärerna i dag helt enkelt inte har folk nog
            att bemanna jourverksamheten dygnet runt.
          </note>
          <note>
            Fru talman! Marknaden för djursjukvård har förändrats mycket
            på ganska få år. Ett fåtal stora aktörer har köpt upp en stor
            andel av de fristående företagen på marknaden. Efterfrågan på
            vård av sällskapsdjur har ökat. Djuren har blivit fler. Självklart
            påverkar det tillgången till veterinärer. Gårdarna har också blivit
            större men färre och har fler djur. Jourområdena har blivit betydligt
            större, speciellt i norra Sverige, med många mil för jourhavande
            veterinär att åka mellan gårdarna, ibland 30 mil eller mer. För
            sällskapsdjur efterfrågas också alltmer specialiserad vård.
          </note>
          <note>
            Det är alltså säkert flera faktorer som orsakar dagens brist
            på veterinärer. Den snabba expansionen av djur är självklart en
            faktor. För få utbildningsplatser är en annan. Ytterligare en
            faktor är i dag att många både veterinärer och djursjukvårdare
            slutar sina arbeten för att jobbet är för tufft. Många nyutexaminerade
            veterinärer kommer direkt från utbildning till en klinik där hen
            förväntas klara av alla de olika arbetsuppgifter som finns omgående
            och oftast ensam. Det hade varit bra om det hade funnits ett stöd
            att få under några år för den nyutexaminerade, kanske samma system
            som finns inom humansjukvården, med A T -platser åtminstone något
            år. Det tror jag skulle göra att fler blir kvar på sin arbetsplats.
          </note>
          <note>
            För distriktsveterinärer handlar det också om arbetstiderna.
            Efter jour behöver man vara ledig. Så är det inom de flesta yrken
            i dag, men inte bland distriktsveterinärerna. Där förväntas man
            arbeta dagen efter jour som om inget hänt. Och jouren infaller
            ofta på de mindre klinikerna med få anställda.
          </note>
          <note>
            När den nuvarande organisationen för veterinär service infördes
            var tanken att ge privatpraktiserande veterinärer möjlighet att
            delta i smittskydds- och jourberedskapen och ta del av det statliga
            stödet genom upphandling. De privata aktörerna har dock inte visat
            jättestort intresse av att göra det. Vad det beror på vet vi inte
            riktigt. Vi vet inte om det beror på att stödet är för lågt, att
            upphandlingsförfarandet är för krångligt eller något annat. Alltså
            behöver det utredas.
          </note>
          <note>
            Utifrån hur det fungerar – eller inte fungerar – med jourberedskapen
            i dag behöver det arbetas fram ett sätt för hela kåren att dela
            på jouren, så att alla veterinärer får den vila som krävs efter
            jour. Det finns naturligtvis olika sätt att göra det, men här
            krävs en mycket snar förbättring. Vi har fantastiska veterinärer
            hemma hos oss, och jag antar att det är så på andra platser i
            landet också. Men deras arbetsbelastning och jourscheman behöver
            vara mänskliga om de ska stanna kvar. Branschen domineras av otroligt
            hårt arbetande och dedikerade människor. Som marknaden fungerar
            i dag är D istriktsveterinärerna ofta en språngbräda till en egen
            klinik. Inget ont om att ha en egen klinik – sådana behövs absolut.
            Men som sagt behöver vi hitta lösningar som gör att också arbetet
            hos D istriktsveterinärerna blir attraktivt.
          </note>
          <note>
            Nu har regeringen tillsatt en utredning som kommer att täcka
            in flera av dessa problemområden och ta fram olika lösningsförslag
            på de problem som finns. Här hoppas jag att det kommer att ingå
            att titta på arbetsgivarrollen, arbetssituationen och arbetsbelastningen
            för veterinärerna då det ju är en avgörande faktor för att kunna
            bemanna i framtiden.
          </note>
          <note>
            Flera jag pratat med inom yrket säger att den bristsituation
            som vi är i nu inte fanns för bara så där fem sex år sedan. Då
            kunde det till och med vara svårt för nyutexaminerade att hitta
            jobb. Samtidigt säger de också att de som arbetar som distriktsveterinärer
            har haft en mycket tuff arbetssitua ­ tion i många år.
          </note>
          <note>
            I dag är det en skriande brist på veterinärer på många olika
            platser. Utbildningen är femårig, vilket ger vid hand att dagens
            situation inte är snabblöst. Jag vet att man söker efter veterinärer
            från våra grannländer och hoppas att det ger ett bra resultat,
            för det behöver vi. Självklart måste Jordbruksverket nu arbeta
            hårt för att hitta lösningar. Det förutsätter jag att det gör
            också, samtidigt som regeringen agerar långsiktigt med att skapa
            fler utbildningsplatser.
          </note>
          <note>
            Regeringen har förstärkt anslaget för veterinär fältverksamhet
            årligen sedan 2020. De satsningar regeringen gör inför 2022 och
            framåt kommer att lösa delar av bristen på personal. Men det kommer
            också fortsatt att krävas förbättrade arbetsförhållanden och kanske
            även annat för att få tillräckligt många duktiga veterinärer att
            vilja utöva sin verksamhet på platser där det i dag är svårt att
            engagera utbildad personal. Jag vet att Jordbruks ­ verket också
            arbetar med att få till en bättre jourverksamhet tillsammans med
            veterinärerna.
          </note>
          <note>
            I budgetpropositionen för 2022 föreslår regeringen en förstärkning
            när det gäller utbildningen av veterinärer och djursjukskötare.
            Förstärkningen sker successivt. Fullt utbyggd innebär satsningen
            att ytterligare 40 veterinärer och 20 djursjukskötare kommer att
            utbildas årligen. En utbyggnad av veterinärutbildningen kräver
            naturligtvis också investering i nya lokaler vilket möjliggörs
            med en satsning på 30 miljoner 2022 och 2023 samt 15 miljoner
            2024, så medel är tillsatta.
          </note>
          <note>
            Fru talman! Med allt detta sagt vill jag tacka Riksrevisionen
            för denna utredning. Jag vet att nu bygger regeringen för framtiden
            samtidigt som Jordbruksverket är engagerat i att hitta lösningar
            på dagens situation, vilket är av stor vikt för både veterinärer
            och djurhållare.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            Ajournering
          </note>
          <note>
            Kammaren beslutade kl. 14.42 på förslag av andre vice talmannen
            att ajournera sammanträdet till kl. 15.20, då votering skulle
            äga rum.
          </note>
          <note>
            Återupptaget sammanträde
          </note>
          <note>
            Sammanträdet återupptogs kl. 15.20.
          </note>
          <note>
            § 9 Beslut om ärenden som slutdebatterats vid dagens sammanträde
          </note>
          <note>
            TU2 Ändringar i vägsäkerhetslagen
          </note>
          <note>
            Kammaren biföll utskottets förslag.
          </note>
          <note>
            SkU7 Skatteavtal mellan Sverige och Slovenien
          </note>
          <note>
            Kammaren biföll utskottets förslag.
          </note>
          <note>
            CU2 Stärkt skydd för hyresgäster
          </note>
          <note>
            Punkt 1 (Lagförslaget om skyddet för hyresgäster vid renoveringar)
          </note>
          <note>
            1. utskottet
          </note>
          <note>
            2. res. 1 (S, V, MP)
          </note>
          <note>
            Votering:
          </note>
          <note>
            176 för utskottet
          </note>
          <note>
            123 för res. 1
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 59 M, 55 SD, 27 C, 19 KD, 16 L
          </note>
          <note>
            För res. 1: 85 S, 23 V, 14 MP, 1 -
          </note>
          <note>
            Frånvarande: 15 S, 11 M, 7 SD, 4 C, 4 V, 3 KD, 4 L, 2 MP
          </note>
          <note>
            Punkt 2 (Den framtida regleringen om skyddet för hyresgäster
            vid renoveringar)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            274 för utskottet
          </note>
          <note>
            24 för res. 2
          </note>
          <note>
            1 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 84 S, 59 M, 55 SD, 27 C, 20 KD, 16 L, 13 MP
          </note>
          <note>
            För res. 2: 23 V, 1 -
          </note>
          <note>
            Avstod: 1 S
          </note>
          <note>
            Frånvarande: 15 S, 11 M, 7 SD, 4 C, 4 V, 2 KD, 4 L, 3 MP
          </note>
          <note>
            Petter Löberg (S) anmälde att han avsett att rösta ja men markerats
            ha avstått från att rösta.
          </note>
          <note>
            Maria Gardfjell (MP) anmälde att hon avsett att rösta ja men
            markerats som frånvarande.
          </note>
          <note>
            Punkt 3 (Lagförslaget om hyresvärdens rätt till uppsägning)
          </note>
          <note>
            1. utskottet
          </note>
          <note>
            2. res. 3 (S, V, MP)
          </note>
          <note>
            Votering:
          </note>
          <note>
            177 för utskottet
          </note>
          <note>
            123 för res. 3
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 59 M, 55 SD, 27 C, 20 KD, 16 L
          </note>
          <note>
            För res. 3: 85 S, 23 V, 14 MP, 1 -
          </note>
          <note>
            Frånvarande: 15 S, 11 M, 7 SD, 4 C, 4 V, 2 KD, 4 L, 2 MP
          </note>
          <note>
            Punkt 6 (Lagförslaget om skyddet för hyresgäster när bostadslägenheter
            förstörs)
          </note>
          <note>
            1. utskottet
          </note>
          <note>
            2. res. 5 (M, KD)
          </note>
          <note>
            3. res. 6 (SD, L)
          </note>
          <note>
            Förberedande votering:
          </note>
          <note>
            79 för res. 5
          </note>
          <note>
            71 för res. 6
          </note>
          <note>
            150 avstod
          </note>
          <note>
            49 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            150 för utskottet
          </note>
          <note>
            133 för res. 5
          </note>
          <note>
            17 avstod
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 85 S, 27 C, 23 V, 14 MP, 1 -
          </note>
          <note>
            För res. 5: 59 M, 54 SD, 20 KD
          </note>
          <note>
            Avstod: 1 SD, 16 L
          </note>
          <note>
            Frånvarande: 15 S, 11 M, 7 SD, 4 C, 4 V, 2 KD, 4 L, 2 MP
          </note>
          <note>
            Punkt 10 ( Återstående övergångsbestämmelse i jordabalken )
          </note>
          <note>
            1. utskottet
          </note>
          <note>
            2. res. 10 ( S, V, MP )
          </note>
          <note>
            3 . res. 11 ( SD, L )
          </note>
          <note>
            Andre vice talmannen konstaterade att villkoren för reservationerna
            inte hade uppfyllts, och således skulle kammaren endast ta ställning
            till utskottets förslag till beslut. Kammaren biföll utskottets
            förslag till beslut.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU9 Riksrevisionens rapport om statens ansvar för veterinär
            service
          </note>
          <note>
            Punkt 1 (Tillgången till veterinär service och den veterinära
            beredskapen)
          </note>
          <note>
            1. utskottet
          </note>
          <note>
            2. res. 1 (M, C, KD, L)
          </note>
          <note>
            Votering:
          </note>
          <note>
            178 för utskottet
          </note>
          <note>
            121 för res. 1
          </note>
          <note>
            1 avstod
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 85 S, 55 SD, 23 V, 14 MP, 1 -
          </note>
          <note>
            För res. 1: 58 M, 27 C, 20 KD, 16 L
          </note>
          <note>
            Avstod: 1 M
          </note>
          <note>
            Frånvarande: 15 S, 11 M, 7 SD, 4 C, 4 V, 2 KD, 4 L, 2 MP
          </note>
          <note>
            Punkt 2 (Utbildning av veterinärer och djursjukskötare)
          </note>
          <note>
            1. utskottet
          </note>
          <note>
            2. res. 2 (M)
          </note>
          <note>
            3. res. 3 (SD)
          </note>
          <note>
            Förberedande votering:
          </note>
          <note>
            62 för res. 2
          </note>
          <note>
            55 för res. 3
          </note>
          <note>
            182 avstod
          </note>
          <note>
            50 frånvarande
          </note>
          <note>
            Kammaren biträdde res. 2.
          </note>
          <note>
            Aphram Melki (C) anmälde att han avsett att avstå från att rösta
            men markerats ha röstat ja.
          </note>
          <note>
            Lotta Johnsson Fornarve (V) anmälde att hon avsett att avstå
            från att rösta men markerats som frånvarande.
          </note>
          <note>
            Huvudvotering:
          </note>
          <note>
            187 för utskottet
          </note>
          <note>
            58 för res. 2
          </note>
          <note>
            55 avstod
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 85 S, 1 M, 27 C, 23 V, 20 KD, 16 L, 14 MP, 1 -
          </note>
          <note>
            För res. 2: 58 M
          </note>
          <note>
            Avstod: 55 SD
          </note>
          <note>
            Frånvarande: 15 S, 11 M, 7 SD, 4 C, 4 V, 2 KD, 4 L, 2 MP
          </note>
          <note>
            Punkt 3
          </note>
          <note>
            Kammaren biföll utskottets förslag.
          </note>
          <note>
            § 10 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            COM(2021) 581 Förslag till Europaparlamentets och rådets direktiv
            om ändring av direktiv 2009/138/EG vad gäller proportionalitet,
            tillsynskvalitet, rapportering, långsiktiga garantiåtgärder, makrotillsynsverktyg,
            hållbarhetsrisker, grupptillsyn och gränsöverskridande tillsyn
          </note>
          <note>
            COM(2021) 582 Förslag till Europaparlamentets och rådets direktiv
            om inrättande av en ram för återhämtning och resolution av försäkrings-
            och återförsäkringsföretag och om ändring av direktiven 2002/47/EG,
            2004/25/EG, 2009/138/EG, (EU) 2017/1132 och förordningarna (EU)
            nr 1094/2010 och (EU) nr 648/2012
          </note>
          <note>
            § 11 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 17 november
          </note>
          <note>
            2021/22:374 Covidpass för att förhindra smittspridning
          </note>
          <note>
            av Alexandra Anstrell (M)
          </note>
          <note>
            till socialminister Lena Hallengren (S)
          </note>
          <note>
            2021/22:375 Nästa steg för tågsträckan Oslo–Stockholm
          </note>
          <note>
            av Marléne Lund Kopparklint (M)
          </note>
          <note>
            till infrastrukturminister Tomas Eneroth (S)
          </note>
          <note>
            2021/22:376 Konsulära kostnader i samband med att UD förde IS-kvinnor
            till Sverige
          </note>
          <note>
            av Björn Söder (SD)
          </note>
          <note>
            till utrikesminister Ann Linde (S)
          </note>
          <note>
            § 12 Anmälan om uteblivna svar på skriftliga frågor
          </note>
          <note>
            Andre vice talmannen anmälde att följande skriftliga frågor inte
            skulle besvaras:
          </note>
          <note>
            2021/22:37 2 Kunskapsbaserad utbildning gällande sexuella övergrepp
            mot barn
          </note>
          <note>
            av Marléne Lund Kopparklint (M)
          </note>
          <note>
            till utrikesminister Ann Linde (S)
          </note>
          <note>
            2021/22:37 4 Covidpass för att förhindra smittspridning
          </note>
          <note>
            av Alexandra Anstrell (M)
          </note>
          <note>
            till socialminister Lena Hallengren (S)
          </note>
          <note>
            2021/22:37 5 Nästa steg för tågsträckan Oslo–Stockholm
          </note>
          <note>
            av Marléne Lund Kopparklint (M)
          </note>
          <note>
            till infrastrukturminister Tomas Eneroth (S)
          </note>
          <note>
            § 13 Kammaren åtskildes kl. 15 . 27 .
          </note>
          <note>
            Sammanträdet leddes
          </note>
          <note>
            av förste vice talmannen från dess början till och med § 8 anf.
            35 (delvis) och
          </note>
          <note>
            av andre vice talmannen därefter till dess slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Olof Pilo
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om sammansatt utrikes- och försvarsutskott
          </note>
          <note>
            § 4 Ärende för hänvisning till utskott
          </note>
          <note>
            § 5 Ändringar i vägsäkerhetslagen
          </note>
          <note>
            Trafikutskottets betänkande 2021/22:TU2
          </note>
          <note>
            (Beslut fattades under § 9.)
          </note>
          <note>
            § 6 Skatteavtal mellan Sverige och Slovenien
          </note>
          <note>
            Skatteutskottets betänkande 2021/22:SkU7
          </note>
          <note>
            (Beslut fattades under § 9.)
          </note>
          <note>
            § 7 Stärkt skydd för hyresgäster
          </note>
          <note>
            Civilutskottets betänkande 2021/22:CU2
          </note>
          <note>
            Anf. 1 EMMA HULT (MP)
          </note>
          <note>
            Anf. 2 OLA MÖLLER (S)
          </note>
          <note>
            Anf. 3 CARL-OSKAR BOHLIN (M)
          </note>
          <note>
            Anf. 4 OLA MÖLLER (S) replik
          </note>
          <note>
            Anf. 5 CARL-OSKAR BOHLIN (M) replik
          </note>
          <note>
            Anf. 6 OLA MÖLLER (S) replik
          </note>
          <note>
            Anf. 7 CARL-OSKAR BOHLIN (M) replik
          </note>
          <note>
            Anf. 8 EMMA HULT (MP) replik
          </note>
          <note>
            Anf. 9 CARL-OSKAR BOHLIN (M) replik
          </note>
          <note>
            Anf. 10 EMMA HULT (MP) replik
          </note>
          <note>
            Anf. 11 CARL-OSKAR BOHLIN (M) replik
          </note>
          <note>
            Anf. 12 ROGER HEDLUND (SD)
          </note>
          <note>
            Anf. 13 OLA MÖLLER (S) replik
          </note>
          <note>
            Anf. 14 ROGER HEDLUND (SD) replik
          </note>
          <note>
            Anf. 15 OLA MÖLLER (S) replik
          </note>
          <note>
            Anf. 16 ROGER HEDLUND (SD) replik
          </note>
          <note>
            Anf. 17 OLA JOHANSSON (C)
          </note>
          <note>
            Anf. 18 OLA MÖLLER (S) replik
          </note>
          <note>
            Anf. 19 OLA JOHANSSON (C) replik
          </note>
          <note>
            Anf. 20 EMMA HULT (MP) replik
          </note>
          <note>
            Anf. 21 OLA JOHANSSON (C) replik
          </note>
          <note>
            Anf. 22 EMMA HULT (MP) replik
          </note>
          <note>
            Anf. 23 OLA JOHANSSON (C) replik
          </note>
          <note>
            Anf. 24 MOMODOU MALCOLM JALLOW (V)
          </note>
          <note>
            Anf. 25 LARRY SÖDER (KD)
          </note>
          <note>
            Anf. 26 MOMODOU MALCOLM JALLOW (V) replik
          </note>
          <note>
            Anf. 27 LARRY SÖDER (KD) replik
          </note>
          <note>
            Anf. 28 MOMODOU MALCOLM JALLOW (V) replik
          </note>
          <note>
            Anf. 29 LARRY SÖDER (KD) replik
          </note>
          <note>
            Anf. 30 JAKOB OLOFSGÅRD (L)
          </note>
          <note>
            Anf. 31 MOMODOU MALCOLM JALLOW (V) replik
          </note>
          <note>
            Anf. 32 JAKOB OLOFSGÅRD (L) replik
          </note>
          <note>
            Anf. 33 MOMODOU MALCOLM JALLOW (V) replik
          </note>
          <note>
            Anf. 34 JAKOB OLOFSGÅRD (L) replik
          </note>
          <note>
            (Beslut fattades under § 9.)
          </note>
          <note>
            § 8 Riksrevisionens rapport om statens ansvar för veterinär service
          </note>
          <note>
            Miljö- och jordbruksutskottets betänkande 2021/22:MJU9
          </note>
          <note>
            Anf. 35 MARLÉNE LUND KOPPARKLINT (M)
          </note>
          <note>
            Anf. 36 STAFFAN EKLÖF (SD)
          </note>
          <note>
            Anf. 37 ULRIKA HEIE (C)
          </note>
          <note>
            Anf. 38 MAGNUS OSCARSSON (KD)
          </note>
          <note>
            Anf. 39 JAKOB OLOFSGÅRD (L)
          </note>
          <note>
            Anf. 40 MALIN LARSSON (S)
          </note>
          <note>
            Anf. 41 ELISABETH FALKHAVEN (MP)
          </note>
          <note>
            (Beslut fattades under § 9.)
          </note>
          <note>
            Ajournering
          </note>
          <note>
            Återupptaget sammanträde
          </note>
          <note>
            § 9 Beslut om ärenden som slutdebatterats vid dagens sammanträde
          </note>
          <note>
            TU2 Ändringar i vägsäkerhetslagen
          </note>
          <note>
            SkU7 Skatteavtal mellan Sverige och Slovenien
          </note>
          <note>
            CU2 Stärkt skydd för hyresgäster
          </note>
          <note>
            MJU9 Riksrevisionens rapport om statens ansvar för veterinär
            service
          </note>
          <note>
            § 10 Bordläggning
          </note>
          <note>
            § 11 Anmälan om frågor för skriftliga svar
          </note>
          <note>
            § 12 Anmälan om uteblivna svar på skriftliga frågor
          </note>
          <note>
            § 13 Kammaren åtskildes kl. 15.27.
          </note>
          <note>
            Tryck: Elanders Sverige AB, Vällingby 2021
          </note>
        </div>
      </body>
    </text>
  </TEI>
</teiCorpus>
