<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--113</head>
          <docDate when="2002-05-27">2002-05-27</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 21 maj.
          </note>
          <note>
            2 § Meddelande om frågestund
          </note>
          <note>
            Talmannen meddelade att vid frågestunden torsdagen den 30 maj
            kl. 14.00 skulle följande statsråd närvara:
          </note>
          <note>
            Vice statsminister Lena Hjelm-Wallén, kulturminister Marita Ulvskog,
            näringsminister Björn Rosengren, statsrådet Lars-Erik Lövdén och
            statsrådet Jan
          </note>
          <note>
            O Karlsson.
          </note>
          <note>
            3 § Meddelande om ändring i kammarens sammanträdesplan
          </note>
          <note>
            Talmannen meddelade att eventuellt arbetsplenum lördagen den
            1 juni skulle utgå. Meddelandet hade delats ut till kammarens
            ledamöter.
          </note>
          <note>
            4 § Svar på interpellation 2001/02:433 om diskriminering på grund
            av sexuell läggning
          </note>
          <note>
            Anf. 1 Kulturminister MARITA ULVSKOG
          </note>
          <note>
            (s):
          </note>
          <note>
            Fru talman! Tasso Stafilidis har frågat Mona Sahlin vilka åtgärder
            hon kommer att vidta så att trossamfunden i sina bidragsansökningar
            styrker att de arbetar för att stärka de grundläggande värderingar
            som samhället vilar på samt vilka initiativ Mona
          </note>
          <note>
            Sahlin kommer att ta för att tydliggöra samhällets grundläggande
            värderingar för trossamfunden och slutligen vilka åtgärder hon
            kommer att vidta för att diskrimineringsaspekterna ska beaktas
            när stöd beviljas enligt lagen om stöd till trossamfund.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Interpellanten tar upp en viktig fråga, en fråga som rör alla
            människors rätt till jämlikt bemötande.
          </note>
          <note>
            Regeringen motarbetar som bekant mycket aktivt alla former av
            diskriminering i vårt samhälle. Som exempel kan jag nämna regeringens
            förslag att regeringsformens målsättningsstadgande kompletteras
            med en bestämmelse om att det allmänna bl.a. ska motverka diskriminering
            på grund av kön, hudfärg, nationellt eller etniskt ursprung, språklig
            eller religiös tillhörighet, funktionshinder, sexuell läggning,
            ålder eller annan omständighet som gäller den enskilde som person.
            Vidare har regeringen föreslagit att tillämpningsområdet för straffbestämmelserna
            i brottsbalken om hets mot folkgrupp utvidgas så att också hets
            med anspelning på sexuell läggning omfattas. Med sexuell läggning
            avses homo-, bi- eller heterosexuell läggning.
          </note>
          <note>
            Dessutom har en särskild utredare tillkallats med uppdrag att
            lämna förslag till åtgärder för genomförandet av två EG-direktiv
            om likabehandling. Utredaren lämnade sitt betänkande den 2 maj
            2002. Betänkandet innehåller förslag till skärpt lagstiftning
            mot diskriminering på grund av bl.a. sexuell läggning.
          </note>
          <note>
            Frågan är under beredning.
          </note>
          <note>
            En ny parlamentarisk kommitté har även tillsatts med uppdrag
            att överväga en sammanhållen diskrimineringslagstiftning.
          </note>
          <note>
            Stöd till trossamfund kan utgå i form av statsbidrag och uppbördshjälp
            och får lämnas endast till ett trossamfund som bidrar till att
            upprätthålla och stärka de grundläggande värderingar som samhället
            vilar på.
          </note>
          <note>
            Vidare krävs att samfundet är stabilt och har egen livskraft.
            Det är regeringen som efter ansökan beslutar om vilka trossamfund
            som kan få statsbidrag respektive uppbördshjälp. Statsbidrag kan
            lämnas i form av organisationsbidrag, verksamhetsbidrag och projektbidrag.
            Fördelningen av statsbidraget i det enskilda fallet prövas och
            hanteras av Samarbetsnämnden för statsbidrag till trossamfund.
          </note>
          <note>
            Kravet på att trossamfundet ska bidra till att upprätthålla och
            stärka de grundläggande värderingar som samhället vilar på utvecklas
            närmare i förarbetena till de aktuella bestämmelserna (prop. 1998/99:124
          </note>
          <note>
            s. 64) på så sätt att samfundet bör motverka alla former av rasism
            och andra typer av diskriminering samt våld och brutalitet. Samfundet
            bör också verka för att dess medlemmar och betjänade vägleds av
            etiska principer som är förenliga med samhällets grundläggande
            demokratiska värderingar.
          </note>
          <note>
            Regeringen ska vid bedömningen av om ett samfund ska få statligt
            stöd göra en prövning mot villkoren för stödet och har då alltså
            att ta hänsyn till frågor om bl.a. demokrati och jämställdhet.
          </note>
          <note>
            Det förhållandet att ett trossamfund enligt regeringens bedömning
            har ansetts berättigat till statligt stöd innebär således självfallet
            inte att ett trossamfund för "tid och evighet" är berättigat till
            sådant stöd. Det är givetvis viktigt att fortlöpande följa, och
            i förekommande fall ompröva, om trossamfundet alltjämt uppfyller
            de generella krav som gäller för statligt stöd. När det gäller
            det exempel som interpellanten tar upp avser vi att inleda en
            dialog med Svenska
          </note>
          <note>
            Missionsförbundet.
          </note>
          <note>
            Det är givetvis av stor betydelse i detta sammanhang att en fortlöpande,
            generell dialog äger rum med trossamfunden. Regeringen inrättade
            i samband med relationsändringen mellan staten och Svenska kyrkan
            ett särskilt råd för kontakt med trossamfunden, där jag är ordförande.
            I rådet finns representanter för
          </note>
          <note>
            Sveriges kristna råd, Islamiska samarbetsrådet och
          </note>
          <note>
            Judiska församlingarnas centralråd. I rådet diskuteras frågor
            av gemensamt intresse för staten och trossamfunden, exempelvis
            frågor som rör samhällets gemensamma värdegrund.
          </note>
          <note type="speaker">
            Anf. 2 TASSO STAFILIDIS (v):
          </note>
          <note>
            Fru talman! Jag vill börja med att tacka kulturministern för
            svaret. Jag är faktiskt väldigt nöjd. Samtidigt skulle jag vilja
            gå in på några olika frågeställningar. Först och främst skulle
            jag vilja gå in på den centrala frågan, som handlar bl.a. om Missionsförbundet.
            Fru talman! Jag anser nämligen att lagen inte har tillämpats i
            praktiken. Det gäller att Svenska
          </note>
          <note>
            Missionsförbundet har fått ett statligt anslag.
          </note>
          <note>
            Som jag har tagit upp i min interpellation till ministern har
            Svenska Missionsförbundet utfärdat en central rekommendation till
            sina beslutande församlingar om att homosexuella som lever i registrerat
            partnerskap inte ska ordineras till pastorer.
          </note>
          <note>
            Enligt min mening strider det även mot lagen om förbud mot diskriminering
            i arbetslivet på grund av sexuell läggning. Alla ska ha rätt att
            söka sig till en prästutbildning och fullfölja den. Det är en
            klar diskriminering om vissa sedan inte får möjlighet att utöva
            yrket på grund av sin sexuella läggning.
          </note>
          <note>
            Jag skulle vilja ha ett förtydligande från kulturministern, fru
            talman. Jag anser att Missionsförbundet bryter mot lagen. Min
            fråga är vem som ska se till att lagen efterföljs. Som jag ser
            det har lagen inte efterföljts i det aktuella fallet.
          </note>
          <note>
            Det är behjärtansvärt att regeringen avser att inleda en dialog
            med Svenska Missionsförbundet. Det är kanske samarbetsnämnden
            som ska inleda en dialog.
          </note>
          <note>
            Jag skulle vilja veta när dialogen ska inledas. Jag tror inte
            att det räcker med att bara inleda en dialog. Har det begåtts
            ett lagbrott, vilket jag tycker att det har gjorts, får man göra
            något annat.
          </note>
          <note>
            Jag vill att kulturministern utvecklar detta. Kulturministern
            har bara svarat på frågan om det aktuella exemplet med Missionsförbundet
            med en enda mening. Tycker kulturministern att Svenska Missionsförbundet
            bryter mot lagen? Vilka åtgärder tänker man vidta från regeringens
            sida mer än att inleda en dialog? Det måste väl ändå vara en mer
            kraftfull hantering när ett lagbrott begås?
          </note>
          <note>
            Jag tycker att det är jättebra att kulturministern har lyft fram
            de olika lagarna och förslagen till lagstiftning. Det gäller bl.a.
            en ändring i grundlagen som ska skydda minoriteter av olika slag,
            bl.a. med tanke på människors sexuella läggning.
          </note>
          <note>
            Jag skulle med anledning av det svaret i interpellationen också
            vilja fråga kulturministern om hon anser att vi även behöver en
            ändring i 2 kap. 15 §, som handlar om att vi i Sveriges riksdag
            inte ska få stifta lagar som är diskriminerande. Det ska också
            finnas ett skydd mot diskriminerande lagar, vilket framkommer
            i 2 kap. 15 §.
          </note>
          <note>
            Anf. 3 Kulturminister MARITA ULVSKOG
          </note>
          <note>
            (s):
          </note>
          <note>
            Fru talman! Jag kan börja med den proposition som är grunden
            för de statliga bidragen och stöden till trossamfunden och de
            uttalanden som finns i den propositionen, som redan har antagits
            av riksdagen.
          </note>
          <note>
            Där framgår det att regeringen vid bedömningen av vilka samfund
            som ska få statligt stöd har att ta hänsyn till frågor om demokrati,
            jämställdhet, diskriminering osv. Redan här sker det alltså en
            prövning av de värderingar som samfundet står för. Om ett samfund
            öppet bejakar exempelvis könsstympning eller tvångsgifte eller
            bedriver hets mot någon folkgrupp eller mot någon som har en sexuell
            läggning som gör att personen i fråga tillhör en minoritet kan
            man knappast säga att samfundet verkar i enlighet med kraven för
            stödet. Det är väldigt tydligt.
          </note>
          <note>
            Sedan är det SST, alltså Samarbetsnämnden för statsbidrag till
            trossamfund, som har att följa om de som har beviljats stöd också
            lever i enlighet med lagen. Om Svenska Missionsförbundet har gjort
            något som är i strid med detta kan jag inte svara på i dag.
          </note>
          <note>
            Det kanske Missionsförbundet kan göra. Det är därför som det
            är viktigt för oss att säga att vi kommer att ha en dialog med
            Missionsförbundet just för att skapa klarhet om vilka beslut som
            har fattats under våren i
          </note>
          <note>
            Missionsförbundet, vad de konkret innebär och hur man avser att
            fortsätta att agera i den här frågan. Jag kan alltså inte ge förtydligandet.
            Det är jag övertygad om att Missionsförbundet kan. Därför har
            det varit viktigt för oss att markera att vi kommer att inleda
            en dialog. Då talar jag inte om en dialog enbart mellan
          </note>
          <note>
            SST och Missionsförbundet, utan vi avser från departementets
            sida att ha en direkt kontakt med förbundet.
          </note>
          <note>
            Den andra frågan om 2 kap. 15 § måste jag nog stå över, för jag
            är inte tillräckligt inläst på det just nu.
          </note>
          <note type="speaker">
            Anf. 4 TASSO STAFILIDIS (v):
          </note>
          <note>
            Fru talman! Det var ett bra svar som kulturministern gav, och
            det här är väldigt viktigt principiellt. Nu äntligen, höll jag
            på att säga, kan vi försöka se hur vår lagstiftning ska följas
            i det här avseendet och framför allt hur den kommer att tolkas.
          </note>
          <note>
            Jag skulle ändå vilja ställa en fråga till kulturministern: Tycker
            kulturministern att man inte ska ge det här statsanslaget till
            ett trossamfund om det skulle visa sig att det bryter mot den
            här lagen och inte är berett att göra de förändringar som krävs
            för att det ska följa lagen? Det är en väldigt viktig principiell
            fråga. Som jag förstår det är det ju så som lagstiftningen också
            ska tolkas. Om man bryter mot lagen och inte följer dess intentioner
            ska man heller inte ha rätt till statsanslaget.
          </note>
          <note>
            Det finns väldigt många olika områden kring den här lagstiftningen
            som är intressanta. Kulturministern tog upp några exempel, könsstympning
            osv. Det är också intressant att se på relationen mellan jämställdhet
            och det motstånd som finns mot kvinnopräster.
          </note>
          <note>
            Inom den katolska kyrkan, t.ex., tillåter man över huvud taget
            inte kvinnopräster. Det tycker jag inte heller är förenligt med
            de intentioner som lagstiftningen visar upp. Därför är jag intresserad
            av att höra om man på ett bredare plan tänker följa upp lagstiftningen
            och intentionerna för att faktiskt se hur man ska förverkliga
            det här.
          </note>
          <note>
            Det vore också intressant att veta om man över huvud taget har
            lyft upp detta och haft det som en diskussion i det råd som kulturministern
            är ordförande i och om de i SST, som har att följa hur lagen efterlevs,
            har haft särskild anledning att lyfta upp den här frågan för att
            se hur man ska förebygga lagbrott och hur man ska se till att
            lagstiftningen följs.
          </note>
          <note>
            Ytterst handlar det trots allt om att vi måste få en förändring
            även inom trossamfunden. Vi måste nå dithän, för lagstiftningen
            är faktiskt väldigt bra. Och när vi nu har en så bra lagstiftning
            och en så bra förordning är det självklart väldigt viktigt att
            regeringen ser till att lagen efterföljs. Därför är jag också
            väldigt glad åt att Kulturdepartementet självt kommer att initiera
            den här dialogen med Svenska Missionsförbundet, men i grunden
            handlar det ändå om hur man aktualiserar de här frågorna för att
            faktiskt förebygga att lagbrott begås. Man hade t.ex. kunnat ha
            en dialog med Missionsförbundet innan det här beslutet fattades.
            Det försiggick en väldigt livlig debatt i medierna och hos allmänheten.
            Det kan inte ha undgått vare sig
          </note>
          <note>
            Kulturdepartementet eller kulturministern att Missionsförbundet
            skulle fatta ett sådant beslut. Därför tycker jag att man redan
            från början borde ha agerat -
          </note>
          <note>
            man har alltså inte agerat än.
          </note>
          <note>
            Anf. 5 Kulturminister MARITA ULVSKOG
          </note>
          <note>
            (s):
          </note>
          <note>
            Fru talman! Jag tycker egentligen att det är viktigt att börja
            med det beslut som fattades 1951 i riksdagen om att Sverige fullt
            ut skulle bli ett land där vi inte bara skulle praktisera religionsfrihet
            utan där detta faktiskt också skulle finnas fastlagt i lagar och
            i regelverk. Det var en lång vandring fram till dess att vi faktiskt
            fick en formell religionsfrihet fullt ut genom att vi fick en
            ny relation mellan staten och Svenska kyrkan år 2000. Det tog
            49 år.
          </note>
          <note>
            Det är en viktig spegling av den förändring av samhället i stort
            som vi har genomlevt under dessa 49
          </note>
          <note>
            år. Det handlar bl.a. om att Sverige är blandat i en rad avseenden.
            Vi har olika bakgrunder, t.ex. språkliga bakgrunder. Vi kommer
            från olika delar av världen.
          </note>
          <note>
            Vi har olika religiösa bakgrunder och hemhörigheter.
          </note>
          <note>
            Detta är en viktig del i ett blandat Sverige. Men detta får naturligtvis
            också konsekvenser för t.ex. lagstiftningen.
          </note>
          <note>
            Stödet till trossamfunden är ett stöd som har funnits ganska
            länge. Missionsförbundet, t.ex., har haft det stödet långt innan
            det att man i vår fattade beslut i frågan om homosexuella pastorer.
            Det SST, den ansvariga myndigheten, har att göra är att hela tiden
            stämma av om olika mottagare av detta statliga stöd lever upp
            till de krav som vi har på bidragsmottagarna.
          </note>
          <note>
            Jag ska lite kort räkna upp förutsättningarna för det statliga
            stödet, som det utvecklas i förarbetena. Så här står det:
          </note>
          <note>
            Samfundet ska utöva sin verksamhet med respekt för alla människors
            lika värde samt bidra till en normbildning i samhället som överensstämmer
            med demokratins idéer. Samfundet ska motverka alla former av rasism
            och andra typer av diskriminering samt våld och brutalitet. Samfundet
            ska verka för att utveckla förutsättningar för jämställdhet mellan
            kvinnor och män, och samfundet ska verka för att dess medlemmar
            och betjänade ska vägledas av etiska principer som är förenliga
            med samhällets grundläggande demokratiska värderingar.
          </note>
          <note>
            Det här är naturligtvis sådant som kräver en oerhörd noggrannhet
            och ödmjukhet hos den myndighet som har att jämföra praktiken
            med förutsättningarna för det statliga stödet, som det är utvecklat
            i förarbetena.
          </note>
          <note>
            Jag tycker att SST gör ett utmärkt jobb på den punkten, men det
            är en komplicerad och mångfasetterad värld vi lever i. Därför
            är det viktigt för regeringen att vi också har en direkt kontakt
            med - i det här fallet - Svenska missionsförbundet för att söka
            förtydliganden och föra en diskussion med dem kring dessa frågor.
          </note>
          <note type="speaker">
            Anf. 6 TASSO STAFILIDIS (v):
          </note>
          <note>
            Fru talman! Jag är väldigt glad över att vi är så rörande överens
            i denna fråga, jag och kulturministern. Jag ser fram emot att
            SST kommer att hantera frågan på det sätt som den bör hanteras
            på, att man aktualiserar intentionen i lagen och framför allt
            också försöker initiera en diskussion för att förebygga att lagbrott
            begås.
          </note>
          <note>
            Fru talman! Min och Vänsterpartiets målsättning är att nå fram
            till ett samhälle där människor inte blir diskriminerade av någon
            som helst anledning.
          </note>
          <note>
            Jag vill kort avsluta med att tala om vad jag menade angående
            2 kap. i regeringsformen. I 15 § står det: "Lag eller annan föreskrift
            får ej innebära att någon medborgare missgynnas därför att han
            med hänsyn till ras, hudfärg eller etniskt ursprung tillhör minoritet".
            Denna paragraf i 2 kap. förbjuder att vi stiftar lagar i Sveriges
            riksdag eller ens att regeringen föreslår lagar som diskriminerar
            på grund av ras, hudfärg eller etniskt ursprung.
          </note>
          <note>
            Det är just där, fru talman, som jag och Vänsterpartiet anser
            att vi behöver göra ett tillägg för att motverka diskriminerande
            lagstiftning i Sverige. Det finns trots allt ytterligare några
            lagar kvar i Sverige som är diskriminerande. Vår målsättning är
            att få bort även dem. Den lagändring som jag och kulturministern
            har debatterat i dag är ett led i den riktningen.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2001/02:439 om offentlig utsmyckning
          </note>
          <note>
            Anf. 7 Kulturminister MARITA ULVSKOG
          </note>
          <note>
            (s):
          </note>
          <note>
            Fru talman! Eva Arvidsson har frågat statsrådet
          </note>
          <note>
            Lena Sommestad vilka åtgärder hon avser att vidta för att den
            konstnärliga gestaltningen i vår gemensamma miljö ska ingå i planprocessen
            vid planering och projektering av offentliga byggnader. Arbetet
            inom regeringen är så fördelat att det är jag som ska svara på
            interpellationen.
          </note>
          <note>
            Bakgrunden till frågan är att det sedan den 1 januari 1999 finns
            bestämmelser i plan- och bygglagen att planläggning ska främja
            en estetiskt tilltalande utformning av bebyggelse, grönområden,
            kommunikationsleder och andra anläggningar. Plan- och bygglagen
            bör enligt Eva Arvidsson kompletteras med en bestämmelse som mer
            direkt tar sikte på den konstnärliga gestaltningen.
          </note>
          <note>
            Jag delar Eva Arvidssons uppfattning att den konstnärliga gestaltningen
            av våra offentliga miljöer innebär en viktig möjlighet till människors
            möte med konsten och är av stor betydelse för människors välbefinnande.
            I propositionen Handlingsprogram för arkitektur, formgivning och
            design som överlämnades till riksdagen 1998 förtydligar regeringen
            att av de allmänna intressen som ska beaktas vid tillämpningen
            av plan- och bygglagen ska kommunerna även ta hänsyn till vad
            som är estetiskt tilltalande i planläggning och byggande.
          </note>
          <note>
            I lagen finns redan tidigare en anvisning om att man vid förändringar
            i den fysiska miljön ska ta hänsyn till befintliga kulturvärden
            och konstnärliga värden. Tillägget i plan- och bygglagen innebär
            en stark markering av den estetiska dimensionens betydelse för
            att den byggda miljön ska få en god kvalitet. Det är, enligt min
            uppfattning, naturligt att man i detta sammanhang även överväger
            förutsättningarna för den konstnärliga gestaltningen.
          </note>
          <note>
            I handlingsprogrammet betonar regeringen även
          </note>
          <note>
            Statens konstråds roll att stimulera till estetiska förbättringar
            i gestaltningen av den offentliga miljön.
          </note>
          <note>
            Det övergripande målet för Statens konstråd är att konsten ska
            bli ett naturligt och framträdande inslag i samhällsmiljön. Sedan
            1997 har rådet ett vidgat uppdrag att medverka till att även andra
            gemensamma miljöer än sådana som ägs av staten tillförs konst
            när det bedöms som särskilt betydelsefullt.
          </note>
          <note>
            Konstrådet har inom ramen för sitt vidgade uppdrag ökat sitt
            samarbete med andra parter, bl.a. kommuner. Rådet har en uttalad
            ambition att så tidigt som möjligt komma in i byggprocesser och
            har sökt samarbete med kommuner, landsting, bostadsföretag och
            fastighetsbolag. Dessutom ska Konstrådet sprida kunskaper om konstens
            betydelse för en god samhällsmiljö så att fler av dem som är ansvariga
            för gestaltningen av den offentliga miljön kan överväga egna satsningar
            på konsten.
          </note>
          <note>
            Som jag ser det innebär detta, tillsammans med de nya tilläggen
            i plan- och bygglagen, att staten kraftfullt betonat betydelsen
            av att konsten integreras i den gemensamma miljön.
          </note>
          <note>
            Regeringen avser också att inom kort tillsätta en utredning med
            uppgift att göra en bred översyn av plan- och bygglagstiftningen.
            Om det i det sammanhanget framkommer behov av ändringar i denna
            lagstiftning för att främja den konstnärliga gestaltningen av
            den offentliga miljön är jag naturligtvis beredd att agera.
          </note>
          <note type="speaker">
            Anf. 8 EVA ARVIDSSON (s):
          </note>
          <note>
            Fru talman! Jag tackar för svaret som jag tycker är positivt,
            men jag är inte helt nöjd.
          </note>
          <note>
            Jag instämmer när kulturministern säger att staten kraftfullt
            betonat betydelsen av att konsten integreras i vår gemensamma
            miljö. Handlingsprogrammet är alldeles utmärkt. Men i min interpellation
            - jag har också skrivit motioner om det - handlar det om att underlätta
            att den konstnärliga gestaltningen kommer med i planprocessen
            redan från början.
          </note>
          <note>
            I dag är det så att planeringen för den konstnärliga gestaltningen
            inte är i fas med övrig planering. Detta försvårar och fördyrar.
            Allt som kommer in sent i en process fördyrar, men det handlar
            inte enbart om pengar. När den konstnärliga gestaltningen kommer
            in sent i processen är det inte ovanligt att kommunens tjänstemän
            inte bara medverkar vid projekteringen av den konstnärliga utsmyckningen
            utan också verkställer den utan medverkan av yrkesverksamma bild-
            och formkonstnärer. Det tycker inte jag är acceptabelt.
          </note>
          <note>
            Om konstnärerna kunde vara med från början i processen skulle
            upphandlingen bli enklare, det skulle bli ett större brukarinflytande
            och framför allt skulle det bli billigare. Precis som kulturministern
            säger har
          </note>
          <note>
            Statens konstråd ett uppdrag i detta sammanhang.
          </note>
          <note>
            Deras ambition är att vara med så tidigt som möjligt i processen.
            Men de har själv uttryckt att det är svårt.
          </note>
          <note>
            Ofta handlar det om tidsbrist. Det måste gå snabbt.
          </note>
          <note>
            Man hinner inte alltid vara med som man vill i en upphandlingsprocess.
            Alla vet hur svårt det är att stoppa upp och ändra i en byggprocess
            som redan har startats, när man har beställt saker och många människor
            är involverade.
          </note>
          <note>
            Jag tycker att skönhetsparagrafen i plan- och bygglagen är alldeles
            utmärkt. Det är utmärkt att den ska utvärderas. Men jag tror inte
            att utvärderingen över huvud taget tar sikte på den konstnärliga
            gestaltningen utan snarare på själva utformningen av byggnaderna
            och byggnaderna i förhållande till miljön.
          </note>
          <note>
            Det är oerhört viktigt. Jag har inget negativt att säga om det.
            Jag vill bara att man ska tillföra att den konstnärliga gestaltningen
            finns med från allra första början. Detta medför inga kostnader.
            Det handlar bara om ett litet tillägg till plan- och bygglagen.
          </note>
          <note>
            Anf. 9 Kulturminister MARITA ULVSKOG
          </note>
          <note>
            (s):
          </note>
          <note>
            Fru talman! Det är viktigt att påminna om att ansvaret för den
            estetiska dimensionen, som den nya texten i plan- och bygglagen
            pekar ut, också innefattar den konstnärliga gestaltningen. Jag
            vill gärna förtydliga detta.
          </note>
          <note>
            Förutom de nya paragraferna i lagtexten tror jag att det goda
            exemplet på detta område är ett av de kraftfullaste instrument
            vi kan använda. Där har
          </note>
          <note>
            Konstrådet en av sina kanske allra viktigaste uppgifter.
          </note>
          <note>
            Låt mig först som sist också förtydliga att vi faktiskt ännu
            inte har kommit fram till en idealisk situation ens när det gäller
            själva byggnadskonsten, dvs.
          </note>
          <note>
            arkitekturen. Därför skulle jag vilja ge Eva Arvidssons fråga
            en mer generell innebörd. Regeringen menar att det är mycket viktigt
            att både arkitekturen och konsten ges bättre förutsättningar i
            planeringsprocessen, som Eva Arvidsson pekar på som så viktig
          </note>
          <note>
            - och jag delar helt hennes uppfattning. Det måste avsättas tillräckliga
            resurser och tillräckligt med tid för att arbeta igenom miljöns
            alla dimensioner.
          </note>
          <note>
            Det är viktigt att både arkitekter och konstnärer tillåts eller
            t.o.m. förväntas arbeta utifrån ett konstnärligt uppdrag och att
            de finns med i ett väldigt tidigt skede. Att bygga är inte bara
            att praktiskt realisera ett givet lokalprogram; det är också att
            gestalta en ny form. Riktigt bra arkitektur har faktiskt också
            en egen konstnärlig verkan. Här har vi mycket kvar att göra än,
            och här behöver bågen spännas ytterligare.
          </note>
          <note>
            Det är viktigt att konsten har sina starka förespråkare i dessa
            processer, men jag tror ändå inte på en modell där man rutinmässigt
            för in konst i miljöer bara för att så ska vara. Jag tror att
            vi behöver en helhetssyn. När vi stärker arkitekturens roll i
            byggandet stärker vi också konstens roll i miljön. Jag tycker
            mig också se många goda exempel på detta när jag åker landet runt.
            Det kanske jag får möjlighet att återkomma till senare.
          </note>
          <note type="speaker">
            Anf. 10 EVA ARVIDSSON (s):
          </note>
          <note>
            Fru talman! Jag hoppas verkligen att det är som kulturministern
            säger. Jag vet också att det finns goda exempel. Vi kanske börjar
            se mer och mer av det nu.
          </note>
          <note>
            Tidigare har det inte funnits så många goda exempel.
          </note>
          <note>
            Den här helhetssynen tycker jag är en självklarhet.
          </note>
          <note>
            Ofta tar vi en sak i taget, och så tar det ganska lång tid -
            vi gör förändringar i lagstiftningen, och så ska vi utvärdera
            det. Jag kan känna mig nöjd om man också tittar på detta med den
            konstnärliga gestaltningen i den här översynen och kopplar det
            till arkitekturen, att det är vackert och att man verkligen har
            tagit vara på det.
          </note>
          <note>
            Kulturministern och jag är nog överens i stort. Jag ser dock
            en stor poäng i att det faktiskt skrivs in att man ska vara med
            från början. Sedan tycker jag inte heller att det ska vara absolut
            bestämt att här ska det finnas konst och här ska det se ut på
            det här sättet.
          </note>
          <note>
            Man kan ju vara med i en process och konstatera: Här bygger vi,
            och arkitekturen och miljön är sådan att det behövs väldigt lite
            konstnärlig utsmyckning. Men man är ändå med från början och gör
            det ställningstagandet.
          </note>
          <note>
            Vi har ju en riktlinje på 1 % vid nybyggnation och
          </note>
          <note>
            ½ % vid om- och tillbyggnad. Många kommuner följer den riktlinjen
            men långtifrån alla. Sedan tycker jag personligen att den är ett
            väldigt trubbigt instrument som behöver kompletteras.
          </note>
          <note>
            Det är en sak med miljön i sig, men både kulturministern och
            jag är ju också angelägna om att skapa arbetstillfällen till våra
            konstnärer. Detta är ett gyllene tillfälle att göra det. I Stockholm
            finns goda exempel - man bygger väldigt mycket i Stockholm, och
            det är kanske därför de goda exemplen syns tydligast där - på
            hur mycket pengar man faktiskt sparar när detta är med från början
            så att man slipper bryta upp plattor därför att det var fel plattor
            osv.
          </note>
          <note>
            Anf. 11 Kulturminister MARITA ULVSKOG
          </note>
          <note>
            (s):
          </note>
          <note>
            Fru talman! Eva Arvidsson och jag är väldigt överens om att det
            är kolossalt viktigt att arkitekter och konstnärer finns med redan
            från början i processen. Sedan är frågan om man ska skriva in
            det i en lagtext. Jag kan föreställa mig att det kan finnas vissa
            komplikationer i förhållande till t.ex. den kommunala självstyrelsen.
            Det är dock självklart för mig att vi på något vis ska hantera
            denna fråga i den översyn av plan- och bygglagen som inom kort
            inleds.
          </note>
          <note>
            När det gäller exempel är det ju förebildligheten som lyfts fram
            i handlingsprogrammet för hur staten ska förhålla sig i frågan
            om arkitektur, form och design. Staten ska vara en förebild. Vi
            får kontinuerligt in rapporter från alla de statliga myndigheter
            som har ett särskilt uppdrag på detta område. Vid några tillfällen
            har vi också haft stora sammandragningar av dessa myndigheter.
            De har varit aktiva under arkitekturåret, som avslutades i december.
            Jag vill säga att de är förebildliga.
          </note>
          <note>
            På ett särskilt sätt är de det i just denna fråga, eftersom många
            av dem har skapat särskilda konstnärliga råd. Det får naturligtvis
            betydelse för attityder, synsätt och konkreta beslut i dessa statliga
            myndigheter, som är viktiga förebilder för andra aktörer när det
            gäller byggande och gestaltning.
          </note>
          <note>
            Man kan anlägga många aspekter på arkitektur, form- och designfrågorna
            och den konstnärliga utsmyckningen och gestaltningen. Ur sysselsättningsaspekten
            är detta mycket viktigt för att konstnärer ska få beställningar.
            Man kan faktiskt också ha en fördelningspolitisk ingång: Det vackra
            och det sköna, det som bekräftar oss som individer och starka
            medborgare, ska inte vara förbehållet dem som kan betala väldigt
            mycket för det. Det ska finnas där för oss alla.
          </note>
          <note>
            Därför är detta en prioriterad fråga, också inför den översyn
            av plan- och bygglagen som förestår.
          </note>
          <note type="speaker">
            Anf. 12 EVA ARVIDSSON (s):
          </note>
          <note>
            Fru talman! Tack för det, kulturministern!
          </note>
          <note>
            När det gäller det kommunala självstyret har jag själv varit
            kommunalpolitiker och tycker att det är viktigt. Men ibland finns
            det något som står över det.
          </note>
          <note>
            Jag tror att det kan vara till hjälp ute i kommunerna om man
            har det inskrivet i en lagtext att man ska beakta att alla deltar
            från början. Då tror jag att vi har större möjligheter att uppnå
            det fördelningspolitiska målet. Framför allt när vi bygger om
            miljonprogramsområden bör vi tänka på detta. Vi har ett gott exempel
            från Hällefors, där man har byggt om och låtit detta vara med
            från början. Jag tror dock inte att alla kommuner är så duktiga
            på det.
          </note>
          <note>
            Jag tackar så mycket för den här debatten och ser fram emot översynen
            av plan- och bygglagen. Vi får väl hjälpas åt att se till att
            man tittar närmare på detta.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2001/02:460 om offentlig konkurrens
          </note>
          <note type="speaker">
            Anf. 13 Statsrådet ULRICA MESSING (s):
          </note>
          <note>
            Fru talman! Kent Olsson har frågat näringsministern vad han avser
            att göra för att förändra konkurrenslagstiftningen så att den
            blir mer småföretagarvänlig. Frågan berör konkurrenspolitikens
            område.
          </note>
          <note>
            Arbetet inom regeringen är så fördelat att det därmed är jag
            som ska besvara interpellationen.
          </note>
          <note>
            Kent Olssons frågeställning tar sin grund i dels resonemang kring
            behovet av avknoppningar och ökad konkurrensutsättning av offentlig
            verksamhet, dels frågan om problemen då offentliga aktörer bedriver
            verksamhet i konkurrens med privata företag.
          </note>
          <note>
            Jag vill inleda med att säga att jag välkomnar nya verksamhetsformer
            inom den offentliga sektorn. Området för offentliga tjänster har
            också genomgått en stark förnyelse under det senaste decenniet.
            Kommuner och landsting har prövat och etablerat nya styrformer
            och alternativa driftsformer. Regeringen anser att det är angeläget
            att denna utveckling drivs vidare.
          </note>
          <note>
            Det är samtidigt regeringens uppfattning att system för ökat
            inslag av konkurrens i vård, skola och omsorg måste vara förenliga
            med principerna om att en sådan verksamhet ska vara demokratiskt
            styrd, gemensamt finansierad och tillgänglig för alla på likvärdiga
            villkor.
          </note>
          <note>
            Denna utveckling kan inte tvingas fram genom konkurrenslagstiftningen.
            Det är i stället de offentliga aktörerna, inte minst kommunerna
            och landstingen, som har ett stort ansvar för att öka inslaget
            av alternativa driftsformer inom de offentligt finansierade områdena.
            I det sammanhanget har också staten ett ansvar. Däremot tror jag
            inte på Kent Olssons förslag att alla näringsidkare skulle ges
            rätt att få lämna bud på utförandet av offentlig produktion.
          </note>
          <note>
            Det stämmer att en rad problem som uppkommer då offentliga aktörer
            bedriver konkurrensutsatt verksamhet har uppmärksammats under
            de senaste åren.
          </note>
          <note>
            Det kan vara kännbara problem för småföretagare som ofta är de
            som bedriver verksamhet inom de sektorer där offentliga aktörer
            också agerar.
          </note>
          <note>
            En departementspromemoria har föreslagit att en lagregel införs
            i konkurrenslagen som en yttersta lösning om problemen inte kan
            klaras upp på frivillig väg. Det presenterade förslaget till lagregel
            har givit upphov till ytterligare diskussioner och synpunkter
            från olika utgångspunkter om hur en eventuell lagreglering bör
            utformas. En lagreglering av konkurrensproblem mellan offentlig
            och privat näringsverksamhet, som ytterst kan innebära prövning
            i domstol, bör enligt regeringens mening grundas på bredast möjliga
            uppslutning från berörda aktörer. Beredningen av lagförslaget
            kommer därför att fortsätta. Inriktningen i det arbetet är att
            ett förslag till lagregel som har en uppslutning både från offentlig
            och privat sektor ska kunna presenteras före utgången av år 2002.
          </note>
          <note type="speaker">
            Anf. 14 KENT OLSSON (m):
          </note>
          <note>
            Fru talman! Jag ber att få tacka ministern för svaret, även om
            jag kanske hade väntat mig att svaret skulle vara lite mer långtgående
            än det var. Men det är möjligt att det ingår i den nya socialdemokratiska
            strategin. Man talar om att man ska ha vårdgaranti men inte på
            samma villkor som de borgerliga föreslår utan lite mindre, man
            lägger fastighetsskatten i en utredning därför att den är bekymmersam.
          </note>
          <note>
            Vad är det ministern säger? Jo, att man i en departementspromemoria
            föreslår att en lagregel införs i konkurrenslagen om problemen
            inte kan klaras på frivillig väg och med uppslutning från offentlig
            och privat sektor.
          </note>
          <note>
            Men jag hade ju frågat vad ministern avser att göra för att förändra
            lagstiftningen så att den blir småföretagarvänligare och hur konkurrenslagstiftningen
            kan förändras för att privata aktörer inte ska behöva konkurrera
            med kommunala och statliga bolag. Man kan konstatera att om detta
            finns inget konkret sagt från ministerns sida.
          </note>
          <note>
            Jag skulle vilja fråga ministern om ett antal exempel som vi
            har kunnat läsa om i tidningarna under de senaste åren. Folkets
            Hus i Lessebo bedriver konferensverksamhet i konkurrens med privata
            företagare på orten. När kommunen beslöt att ge ytterligare stöd
            till Folkets Hus överklagades beslutet av en företagare. Trots
            att domstolen troligen säger att beslutet är olagligt betalar
            kommunen ut lånet innan rättssaken är klar.
          </note>
          <note>
            Bureå kommun inrättade gym i sin befintliga simhall och lät simhallsverksamheten
            subventionera gymet. Uddevalla kommun beslutade inrätta en kommunal
            massageverksamhet i den kommunala simhallen. I Kungälvs kommun
            erbjuder komvux skräddarsydda utbildningar för det privata näringslivet.
            Genom att kommunen har tillgång till lokaler och datorer som är
            betalade med skattemedel kan man sätta mycket låga priser på sina
            kurser. I Borås erbjuder kommunen privatpersoner elinstallationer,
            lagning av staket och bilreparationer. Kommunala gymnasier har
            rätt att i egen regi körkortsutbilda och examinera elever på fordonstekniska
            linjen. Privata trafikskolor får svårt att hävda sig i den konkurrensen.
            I Lysekil, min egen hemstad, bedriver kommunen en kommunal golfbana.
          </note>
          <note>
            Tycker ministern att det är riktigt att man på det här viset
            har skattesubventionerat kommunal verksamhet som hotar att slå
            ut privata företagare och dessutom inte ger möjlighet till jobb
            på den privata sidan? Jag skulle vilja höra vad ministern har
            för åsikt om detta. Man talar väldigt välvilligt om att det är
            bra med konkurrens. Jag kan också konstatera att konkurrensen
            gör saker och ting billigare. Det skulle vara intressant att höra
            vad ministern säger om detta. Avser ministern att förbjuda kommuner
            att syssla med näringsverksamhet i den lag som kommer, eller är
            det så att om kommuner och privata företag inte kommer överens
            kommer inte ministern att lägga fram den här lagen?
          </note>
          <note>
            Det här tror jag i dag många småföretagare ser som en av de väsentligaste
            sakerna. Kommer det i fortsättningen att vara tillåtet för kommuner
            att bedriva verksamhet eller blir det så att verksamheten ska
            bedrivas på normal konkurrensutsatt väg? Jag tror att många väntar
            på att få höra svaret på den frågan.
          </note>
          <note type="speaker">
            Anf. 15 Statsrådet ULRICA MESSING (s):
          </note>
          <note>
            Fru talman! Kent Olsson tyckte inte att jag var tillräckligt
            konkret i mitt svar. Jag vill förtydliga det men också nämna två
            andra konkreta förslag som har en tydlig småföretagarprofil.
          </note>
          <note>
            Det ena är faktiskt det jag säger i mitt interpellationssvar,
            att vi förbereder en lagregel i konkurrenslagen som ytterst skulle
            kunna prövas i domstol om småföretagare upplever att de har blivit
            orättvist behandlade av en offentlig aktör, dvs. orättvist behandlade
            utifrån ett konkurrensperspektiv. Det är mycket konkret.
          </note>
          <note>
            Vi har redan i dag på Näringsdepartementet den s.k. Simplexenheten
            som varje dag granskar två lagar ur ett småföretagarperspektiv
            för att förenkla och för att förbättra möjligheten för småföretagare
            och enskilda företagare att ta till sig lagstiftningen och kunna
            följa den. Det är också mycket konkret.
          </note>
          <note>
            Vi har under vintern öppnat en ny webbsida via våra myndigheter,
            en företagsguide som gör det möjligt för småföretagare och enskilda
            företagare att via en ingång komma i kontakt med en rad myndigheter,
            att skriva en konkret fråga och få den frågan slussad till rätt
            myndighet och rätt person i stället för att man själv ska ägna
            mycket tid åt att fundera över var den rätta ingången egentligen
            kan vara. Det är mycket konkret och ett tydligt exempel på att
            vi kan göra än fler saker för att förenkla och förbättra villkoren
            för företagaren.
          </note>
          <note>
            När vi bildade Rådet för konkurrensfrågor 1997
          </note>
          <note>
            var det utifrån vetskapen att det fanns problem mellan offentlig
            och privat verksamhet på en rad olika områden. Det finns fortfarande
            tvistefrågor mellan offentlig och privat verksamhet som behandlas
            av rådet, och under de år som rådet har funnits har det hanterat
            ett hundratal olika ärenden. Det man många gånger har kommit överens
            om är var gränsen ska gå mellan offentlig och privat verksamhet.
          </note>
          <note>
            Jag tycker att rådet har varit oerhört värdefullt.
          </note>
          <note>
            Parterna har tvingats samman för att diskutera det ömsesidiga
            behovet av varandra, för det är självklart så att man som liten
            företagare också är oerhört beroende av att kommunen kan svara
            för den service som en kommun ska stå för till sina medborgare,
            till privata företagare och till privata personer.
          </note>
          <note>
            Nu upphör rådets verksamhet fr.o.m. den sista juni. Det gör det
            med anledning av att vi förbereder en lagregel i konkurrenslagen
            som ska kunna bli en fortsättning på rådets arbete. Vi ska ta
            med oss de erfarenheter som rådet har gjort under alla de år det
            varit aktivt. Jag ser framför mig att de konflikter som kommer
            i fortsättningen måste och bör vara färre eftersom rådet har kommit
            överens om en rad olika gränsdragningsfrågor.
          </note>
          <note>
            Tyvärr finns det fortfarande kommuner som ibland bedriver verksamhet
            inom områden där det borde och skulle kunna vara en privat aktör
            som gör det i stället. Den typen av frågor får vi fortsätta att
            diskutera. Men regeringen har konkreta förslag och vi har markerat
            det tydligt när vi säger att konkurrenslagen också ska innefatta
            just den konflikt som Kent
          </note>
          <note>
            Olsson tar upp i sin interpellation.
          </note>
          <note>
            Sedan måste all utgångspunkt i konkurrenspolitiken vara konsumentnyttan.
            Det är konsumenternas väl och ve som ska vara fokus i konkurrenspolitiken.
          </note>
          <note>
            Det är vi som privatpersoner som kan tjäna på ökad konkurrens.
            Men vi är som privatpersoner naturligtvis också oerhört beroende
            av att vi har en fungerande offentlig verksamhet.
          </note>
          <note type="speaker">
            Anf. 16 KENT OLSSON (m):
          </note>
          <note>
            Fru talman! Det var många välvilliga saker statsrådet sade i
            detta inlägg. Jag skulle vilja ha ett klart svar om statsrådet
            anser att de verksamheter jag tidigare gav exempel på inte ska
            bedrivas av kommunen.
          </note>
          <note>
            Det vore ett klart svar för alla våra småföretagare, dvs. att
            kommunen inte ska bedriva kommunal massageverksamhet när det finns
            konkurrerande verksamhet, inte driva gym i simhallar och inte
            driva kommunala golfbanor när det finns konkurrerande företag.
            Det vore intressant att få ett klarläggande svar.
          </note>
          <note>
            Så går jag över till en annan del i min interpellation. Jag frågade
            också hur regeringen ser på alternativa verksamheter. Då svarade
            ministern att hon välkomnar nya verksamhetsformer inom den offentliga
            sektorn och att det är angeläget att denna utveckling drivs vidare.
            Men då har jag lite svårt att förstå att man inom sjukvårdsområdet
            är så ovillig att där öka de få privata vårdcentraler som finns
            och att man inte ser det som positivt. På många ställer är det
            oerhört svårt att bedriva dessa vårdformer på entreprenad.
          </note>
          <note>
            Det här är en sektor där vi vet att det finns många kvinnor som
            startar företag. Det har räknats ut att ca
          </note>
          <note>
            25 % av alla företagare i Sverige är kvinnor. Det är för lite.
            Det borde bli ett ökat kvinnligt företagande.
          </note>
          <note>
            Att det är så beror till stor del på att många kvinnor vill syssla
            med den verksamhet de har sysslat med tidigare inom vård, skola
            och omsorg. Här ligger offentliga monopol som ett hinder.
          </note>
          <note>
            Många säger att här finns en stor möjlighet att öka det kvinnliga
            företagandet. Är ministern beredd att positivt se på att vi får
            fler privata företag inom vårdsektorn, att vi får fler företag
            som bedrivs av sjuksköterskor gemensamt i kooperativ eller inom
            privat sektor? Jag blir lite tveksam när det heter att sådan verksamhet
            ska vara demokratiskt styrd, gemensamt finansierad och tillgänglig
            för alla på likvärdiga villkor. Visst är det så! Det är väl självklart
            att den ska vara gemensamt finansierad, tillgänglig för alla och
            på likvärdiga villkor. Vad menar ministern med demokratiskt styrd?
            En privat verksamhet inom vården styrs av dem som arbetar där.
            Det har visats att det är populärt med vårdcentraler som bedrivs
            i entreprenadform, både bland dem som arbetar där och bland dem
            som besöker vårdcentralerna. Sjukskrivningarna blir färre, och
            det finns fler sökande till den typen av verksamhet. Trots det
            upplever jag att det finns en negativ inställning.
          </note>
          <note>
            En annan sak som diskuteras mycket nu är invandringen och alla
            invandrare som står utanför arbetsmarknaden. Det har också visats
            i undersökningar att där det finns en hög andel privata entreprenader
            är sysselsättningen bland invandrare ocså högre. En undersökning
            i Stockholm har visat att det finns ett samband mellan antalet
            entreprenader och arbetslösheten bland invandrare. Här finns också
            en positiv väg att gå.
          </note>
          <note type="speaker">
            Anf. 17 Statsrådet ULRICA MESSING (s):
          </note>
          <note>
            Fru talman! Kent Olsson redogjorde för en rad exempel runtom
            i vårt land där han menar att det är tydligt att kommunen ägnar
            sig åt verksamheter som kommunen inte borde ägna sig åt. Jag varken
            vill eller kan kommentera särskilda fall eftersom jag inte är
            insatt i dem. Men jag är medveten om, och jag anser, att det finns
            exempel där kommuner bedriver verksamheter som privata entreprenörer
            skulle kunna bedriva bättre och billigare i stället för kommunen.
          </note>
          <note>
            Det är mot bakgrund av det som jag också menar att det råd för
            konkurrensfrågor som finns i dag är ett viktigt råd och att det
            har en stor funktion att fylla.
          </note>
          <note>
            Det skulle vara en stor poäng att få den uppslutning vi önskar
            från parterna kring en lagreglering i konkurrenslagen för att
            tydligt markera att det finns gränsdragningsfrågor och att det
            finns exempel i vårt land där kommuner ägnar sig åt verksamheter
            som andra skulle kunna göra i stället.
          </note>
          <note>
            Kent Olsson tar sedan upp alternativa driftsformer inom sjukvården.
            Regeringen har vid flera tillfällen uttalat sig för en ökad mångfald
            av vårdgivare inom sjukvården. Vi gjorde det i t.ex. den nationella
            handlingsplanen för utveckling av hälso- och sjukvården.
          </note>
          <note>
            Driftsformerna i hälso- och sjukvården i dag är inte reglerade
            på något sätt. Det enda som är reglerat är landstingets möjligheter
            att lämna över driften av akutsjukhus till annan verksamhet, den
            s.k. stopplagen. Där har vi nu en utredning som tittat på om den
            lagen ska permanentas eller om det ska vara någon annan reglering.
            Möjligheterna för alternativa driftsformer inom hälso- och sjukvården
            finns redan. Vi ser en rad olika exempel på det.
          </note>
          <note>
            Det finns ingen skyldighet för kommunerna att konkurrensutsätta
            olika verksamheter. Den upphandling av verksamheter som kommunerna
            gör i dag svarar kommunerna för själva. Där är det den kommunala
            självstyrelsen som utgör begränsningen.
          </note>
          <note type="speaker">
            Anf. 18 KENT OLSSON (m):
          </note>
          <note>
            Fru talman! Jag sammanfattar debatten så att ministern anser
            att det är bra att vi får privata entreprenörer som driver verksamheter
            inom den offentliga verksamheten och att vi ska försöka göra vad
            vi kan för att stoppa att kommuner ägnar sig åt privat näringsverksamhet.
            Utgångspunkten är att ministern sade att driften blir bättre och
            billigare.
          </note>
          <note>
            Jag beklagar att jag inte kunde få ett helt klart svar från ministern
            i frågan. Men ministern har ytterligare ett inlägg kvar.
          </note>
          <note>
            En annan sammanfattning är att ministern också ser som positivt
            att vi får fler aktörer inom den offentliga vården och den offentliga
            skolan. Det utvecklar skolan och vården. Det är åtminstone min
            uppfattning av vad ministern sade, men det är möjligt att jag
            hade fel. En ökad mångfald med privata aktörer gör det bättre
            och billigare för landet.
          </note>
          <note>
            Ministern tog till sist upp lagstiftningen. Ministern kan vara
            med och skapa en lagstiftning om att det ska bli en skyldighet
            att konkurrensutsätta en större del av den offentliga marknaden.
            Problemet är att kommuner ägnar sig åt saker som i stället skulle
            upphandlas på marknaden. Det skulle ge fler jobb för landets småföretagare
            och det skulle bli billigare för skattebetalarna och för kommunerna.
          </note>
          <note>
            Min förhoppning är att ministern skulle kunna säga någonting
            positivt om detta också. Annars får jag lyssna på när ministern
            i morgon har en halvtimma på sig att uttala sig i samband med
            att Svenskt
          </note>
          <note>
            Näringsliv bjudit in till diskussion om ökad konkurrens. Jag
            är fortfarande hoppfull om att få något mer svar de sista minuterna.
          </note>
          <note type="speaker">
            Anf. 19 Statsrådet ULRICA MESSING (s):
          </note>
          <note>
            Fru talman! Jag är inte beredd att lägga fram förslag till en
            lag som säger att kommuner har skyldighet att lägga ut all verksamhet
            på entreprenad eller att konkurrensutsätta all verksamhet. Jag
            ska förklara varför.
          </note>
          <note>
            Jag är inte bara ansvarig för konkurrensfrågorna i regeringen,
            även om det är ett stort och viktigt område - inte minst utifrån
            det konsumentperspektiv som både Kent Olsson och jag är överens
            om ska vara i fokus. Jag är också ansvarig för regionalpolitiken
            inom regeringen. Jag inser att det skulle vara omöjligt att ha
            en lag som säger att kommunerna är skyldiga att lägga ut all verksamhet.
          </note>
          <note>
            Vårt land ser oerhört olika ut från norr till söder, från små
            platser till stora platser. Om vi är intresserade av att företagare
            runtom i vårt land ska ha likvärdiga möjligheter att bedriva verksamhet
            och att kvinnor och män runtom i vårt land ska ha likvärdiga förutsättningar
            att förverkliga sina drömmar, bilda familj, studera och arbeta,
            måste det grundläggande ansvaret för skola, vård och omsorg ligga
            hos kommunerna. Det finns en mängd olika platser i vårt land där
            det inte skulle vara lönsamt och där det inte skulle vara möjligt
            för en företagare att konkurrensutsätta verksamhet om den inte
            var gemensamt finansierad.
          </note>
          <note>
            Om vi är måna om likvärdiga förutsättningar att bo och leva,
            oavsett om det är på en liten eller en stor ort, finns det en
            stor poäng i att det också finns ett stort ansvar för kommunerna
            att skapa de möjligheterna och förutsättningarna för enskilda
            personer och för företag.
          </note>
          <note>
            Jag välkomnar alternativa driftsformer, t.ex. privata entreprenörer,
            men jag välkomnar också kooperativa driftsformer. Kooperativa
            driftsformer blir inte bara ett alternativ till offentliga eller
            privata verksamheter, utan de har oerhört bra resultat i utvärderingar
            om ökad delaktighet och ökat inflytande för personalen. Det gäller
            inte minst det Kent Olsson tog upp, nämligen förmågan att attrahera
            människor med invandrarbakgrund eller människor med olika former
            av arbetshandikapp.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2001/02:469 om sociala arbetskooperativ
          </note>
          <note type="speaker">
            Anf. 20 Statsrådet ULRICA MESSING (s):
          </note>
          <note>
            Fru talman! Barbro Feltzing har frågat näringsministern om han
            avser att verka för dels att kooperatörsbidrag tas fram för människor
            som står mycket långt från arbetsmarknaden, dels att på andra
            sätt stödja de sociala arbetskooperativen, och i sådana fall på
            vilket sätt.
          </note>
          <note>
            Barbro Feltzings frågor berör kooperativt företagande. Arbetet
            inom regeringen är så fördelat att det därmed är jag som ska besvara
            frågan.
          </note>
          <note>
            De sociala arbetskooperativen vänder sig till människor med nedsatt
            arbetsförmåga som står utanför den ordinarie arbetsmarknaden.
            Den miljö och den anpassning till vars och ens personliga förutsättningar
            som kooperativen kan erbjuda har visat sig vara ett utmärkt alternativ
            till en vanlig anställning.
          </note>
          <note>
            De sociala arbetskooperativen är huvudsakligen ekonomiska föreningar,
            där deltagarna är huvudintressenter. Olika former av stöd lämnas
            till människor som är funktionshindrade inom de sociala kooperativen,
            ofta sjukbidrag och sjukpension. Det yttersta ansvaret för en
            meningsfull sysselsättning för funktionshindrade som inte står
            till arbetsmarknadens förfogande har, enligt socialtjänstlagen,
            kommunerna.
          </note>
          <note>
            Kommunerna är också de som ger ekonomiskt stöd till dessa kooperativ.
          </note>
          <note>
            För vissa funktionshindrade kan sysselsättning i ett kooperativ
            vara ett led i en rehabiliteringsprocess med arbete på den ordinarie
            arbetsmarknaden som mål. Om den funktionshindrade står till arbetsmarknadens
            förfogande kan olika slag av arbetsmarknadspolitiska stödformer
            bli aktuella. Det gäller framför allt lönebidrag och särskilt
            introduktions- och uppföljningsstöd (SIUS). En förutsättning för
            att dessa stöd ska bli aktuella är att personerna har en anställning
            inom kooperativet.
          </note>
          <note>
            Det finns också kooperativ som drivs av de funktionshindrade
            själva. De betraktas då som egna företagare och kan därför, enligt
            gällande regler, inte få de stödformer som finns för anställda.
          </note>
          <note>
            Ett utvecklingsarbete som finansierats av Nutek,
          </note>
          <note>
            Socialstyrelsen och Rådet för arbetslivsforskning pågår inom
            ramen för det s.k. Sociala kooperativprojektet. En rapport om
            deras arbete kommer att presenteras den 30 maj 2002.
          </note>
          <note>
            Regeringen har också beslutat om en översyn av arbetsmarknadspolitiska
            program för personer med nedsatt arbetsförmåga. En särskild utredare
            ska pröva om nuvarande arbetsmarknadspolitiska program är effektiva
            så att personer med nedsatt arbetsförmåga därigenom får det stöd
            som gör det möjligt för dem att försörja sig genom eget arbete.
          </note>
          <note>
            Utredaren ska bl.a. undersöka om det är lämpligt med ett bidrag
            till s.k. sociala arbetskooperativ inom ramen för de arbetsmarknadspolitiska
            insatserna för funktionshindrade. Utredaren ska också föreslå
            vilka förutsättningar som ska vara uppfyllda för att en verksamhet
            ska betraktas som ett socialt arbetskooperativ och därmed kunna
            komma i fråga för ett eventuellt bidrag. Uppdraget ska redovisas
            senast den 22
          </note>
          <note>
            september 2003.
          </note>
          <note>
            Då Barbro Feltzing, som framställt interpellationen, anmält att
            hon var förhindrad att närvara vid sammanträdet förklarade talmannen
            överläggningen avslutad.
          </note>
          <note>
            8 § Svar på interpellation 2001/02:488 om glesbygdsombudsman
          </note>
          <note type="speaker">
            Anf. 21 Statsrådet ULRICA MESSING (s):
          </note>
          <note>
            Fru talman! Runar Patriksson har frågat mig om jag avser att
            utreda möjligheterna att inrätta en glesbygdsombudsman.
          </note>
          <note>
            Till att börja med vill jag poängtera att jag och regeringen
            är bekymrade över de konsekvenser som en minskande befolkning
            får för delar av vårt land. Regeringen kommer under en treårsperiod
            att lämna bidrag med sammanlagt 425 miljoner kronor till de kommuner
            som haft störst befolkningsminskning under perioden 1990-2000.
            Jag vill i det här sammanhanget också poängtera det kommunala
            utjämningssystemets stora betydelse för vår befolkningsutveckling.
            Utan detta skulle förutsättningarna att upprätthålla bl.a. en
            god skola och äldrevård och erbjuda en bra livskvalitet kraftigt
            förändras i många kommuner.
          </note>
          <note>
            Samtidigt är det viktigt att komma ihåg att den negativa befolkningsutvecklingen
            i många kommuner inte enbart är orsakad av ett ensidigt flyttningsmönster.
            Många studier som gjorts, bl.a. av den regionalpolitiska utredningen,
            visar att den negativa befolkningsutvecklingen i olika delar av
            landet är ett resultat av att födelsetalen understiger dödstalen.
            Även om alla människor i dag skulle bo kvar på sina nuvarande
            bostadsorter skulle många platser fortsätta att minska kraftigt
            i befolkning.
          </note>
          <note>
            I december 2001 beslutade riksdagen om en ny regional utvecklingspolitik
            i enlighet med propositionen En politik för tillväxt och livskraft
            i hela landet, som jag presenterade i höstas.
          </note>
          <note>
            Den nya regionala utvecklingspolitiken syftar till att främja
            och stärka alla regioners möjligheter att tillvarata den utvecklingspotential
            som finns för att därigenom bidra till Sveriges gemensamma utveckling.
            Tillväxten är inte ett nollsummespel. Att det går bra för vissa
            regioner får inte innebära att andra måste stå tillbaka.
          </note>
          <note>
            Den nya politiken bygger på det lokala och regionala engagemanget.
            Den måste kunna hantera de olika utvecklingsförutsättningar som
            finns och de olika utmaningar som Sveriges kommuner står inför.
          </note>
          <note>
            För att ge de bästa förutsättningarna för tillväxt och livskraft,
            både för enskilda personer och för företagande, måste också statens
            ansvar vara tydligt. Vi har tydliggjort det på en rad områden
            som bl.a. berör högskolornas roll för regional utveckling, infrastruktur,
            tillgången till kommersiell service och förutsättningarna för
            entreprenörskap.
          </note>
          <note>
            Med anledning av det jag precis har sagt ser jag inget behov
            av att inrätta en särskild glesbygdsombudsman. Det är viktigare
            att politiken och besluten förmår se både likheter och olikheter
            som finns mellan olika delar av vårt land. Ingen av oss tjänar
            på en tudelning och en ojämn utveckling. Ingen av oss tjänar heller
            på att försöka dela in Sverige i olika områdestyper, såsom glesbygd,
            landsbygd, storstadsnära områden eller storstäder, och ställa
            dem mot varandra.
          </note>
          <note type="speaker">
            Anf. 22 HELENA BARGHOLTZ (fp):
          </note>
          <note>
            Fru talman! Jag blev i går uppringd av en mycket bekymrad Runar
            Patriksson, som insåg att han inte klarade att komma hit i dag
            på grund av att han befinner sig i de värmländska urskogarna.
            Jag är tacksam att jag får ta den här debatten.
          </note>
          <note>
            Jag får tacka statsrådet för svaret.
          </note>
          <note>
            Interpellationen handlar om inrättande av en glesbygdsombudsman,
            men i botten ligger precis det som statsrådet var inne på, nämligen
            vårt gemensamma bekymmer för glesbygdens utveckling. Runar Patriksson
            menar att om det fanns en glesbygdsombudsman skulle det vara lättare
            för folk när de är missnöjda med den service som kommuner och
            landsting ger, även regeringen. De skulle då kunna kontakta glesbygdsombudsmannen
            och känna att de har direktkontakt med en person. Vi kommer också
            in på frågan hur det står till i glesbygden.
          </note>
          <note>
            Därför blir jag förvånad när statsrådet säger att det är tack
            vare det kommunala utjämningssystemet som vi har så bra service
            i kommunerna. Samtidigt talar statsrådet om alla de bekymmer som
            finns i kommunerna.
          </note>
          <note>
            Jag tycker inte att det kommunala utjämningssystemet har löst
            glesbygdens problem. Vi är helt överens om problembilden. Det
            finns väldigt stora problem. Från Folkpartiets sida är vi intresserade
            av ett kommunalt utjämningssystem, men inte på det sätt som det
            fungerar i dag, just därför att det har visat sig att det inte
            fungerar.
          </note>
          <note>
            Det finns också anledning att reflektera över varför unga familjer
            flyttar från glesbygden. Är det inte just därför att de ser att
            de inte får den service där som de tycker att de behöver, t.ex.
            bra skolor för sina barn?
          </note>
          <note>
            Trots att jag är storstadsbo är jag naturligtvis också väldigt
            intresserad av vad vi kan göra för glesbygden. Skälet till att
            Runar Patriksson har ställt interpellationen är just att han ständigt
            får brev, mejl och telefonsamtal från personer som bor runtom
            i landet och känner att de har det besvärligt och inte vet om
            de kommer att kunna bo kvar där.
          </note>
          <note>
            Jag tror att det för dem skulle vara skönt att veta att det fanns
            en glesbygdsombudsman som de kunde ringa och framföra klagomål
            till. Det är i dag svårt att hitta rätt i den byråkrati som finns
            på olika områden.
          </note>
          <note>
            Det är med det perspektivet som vi ska se förslaget om en glesbygdsombudsman.
          </note>
          <note type="speaker">
            Anf. 23 Statsrådet ULRICA MESSING (s):
          </note>
          <note>
            Fru talman! I dag har Glesbygdsverket att svara för mycket av
            det uppdrag som Helena Bargholtz pekar på. Glesbygdsverket gör
            kartläggningar varje år av tillgången till service. Man tittar
            på närheten till postkontor, närheten till hälsocentraler och
            närheten till kommersiella affärer - alltifrån lanthandel till
            större köpcentrum. Man följer befolkningsutvecklingen och man
            kartlägger bostadsutvecklingen, dvs.
          </note>
          <note>
            tillgången till bostäder eller det överflöd av bostäder som många
            kommuner har. Man tittar också, inte minst, på högskolornas roll
            och möjligheten till distansutbildning runtom i vårt land.
          </note>
          <note>
            Med den nya regionala utvecklingspolitik som riksdagen nu har
            ställt sig bakom finns det ändå skäl att fundera över om Glesbygdsverkets
            roll ska ändras som en konsekvens av det. Därför arbetar vi nu
            med direktiv inom Näringsdepartementet för att göra en översyn
            av Glesbygdsverkets roll utifrån den nya politik som ska gälla.
            Men Glesbygdsverket är den myndighet som i dag svarar för de frågor
            som Helena
          </note>
          <note>
            Bargholtz pekar på. Jag tycker att verket gör ett mycket bra
            jobb när det gäller att kartlägga just utvecklingen i olika delar
            av vårt land.
          </note>
          <note>
            Helena Bargholtz tycker inte att det kommunala utjämningssystemet
            är tillräckligt. Det var också regeringens åsikt, och det var
            skälet till att regeringen föreslog - eftersom man utöver det
            kommunala utjämningssystem som finns i dag ändå ser ett ökat behov
            - att ge ett extra bidrag till de kommuner som har tappat allra
            flest invånare under de senaste åren.
          </note>
          <note>
            Detta bidrag ska vara kopplat till just befolkningsutvecklingen.
          </note>
          <note>
            Om man tycker att det kommunala utjämningssystemet inte är tillräckligt
            så måste min motfråga till
          </note>
          <note>
            Helena Bargholtz bli: Skulle möjligheterna för glesbydskommunerna
            öka om utjämningssystemet inte fanns? Eller delar Helena Bargholtz
            min åsikt att det är ett behov av mer utjämning kommunerna emellan
            som är den bästa garanten för tillgången till service och det
            bästa sättet att möta möjligheten för enskilda företag och personer
            att bo och verka runtom i vårt land?
          </note>
          <note>
            I dag för vi en diskussion om flyttströmmar runtom i vårt land.
            Precis som jag sade i mitt svar så tycker jag att det är viktigt
            att se att det största problemet för de drygt 200 av våra 289
            kommuner som tappar invånare varje år inte är det faktum att människor
            flyttar. Vi tror gärna det, men flyttlassen från små till större
            orter är inte alls så många som man ibland kan uppleva i debatten.
            Det visar alla studier som både utredningen, TCO och många andra
            har gjort.
          </note>
          <note>
            Det största problemet är att vi föder allt färre barn.
          </note>
          <note>
            Vi föder fler barn i de stora städerna, och det beror på att
            här bor många människor med invandrarbakgrund och många människor
            som är i den ålder då man föder barn. Men generellt sett föder
            vi färre barn än vad vi någonsin har gjort i vårt land. Det påverkar
            glesbygden. Även om alla vi som bor utanför storstadsområden i
            dag skulle fortsätta att bo kvar där så kommer vi inte ifrån det
            faktum att kommuner ändå skulle tappa befolkning.
          </note>
          <note>
            Därför är det viktigt att fundera på hur man med utvecklingen
            med färre barn i vårt land ändå kan ta ett gemensamt ansvar för
            att förutsättningarna i landet ska vara så likvärdiga som möjligt
            när det handlar om tillgången till kommersiell service, närheten
            till en skola, till vården och till omsorgen.
          </note>
          <note>
            Mitt svar på detta är att det oslagbara är det kommunala utjämningssystemet.
            Men ibland räcker inte ens det till, och då får vi göra extraordinära
            insatser.
          </note>
          <note type="speaker">
            Anf. 24 HELENA BARGHOLTZ (fp):
          </note>
          <note>
            Fru talman! Det är inte mer av kommunal utjämning som vi behöver,
            utan vi behöver ett annorlunda system för den kommunala utjämningen
            eftersom det uppenbarligen inte fungerar i dag. Trots att vi har
            ett långtgående kommunalt utjämningssystem så räcker pengarna
            inte till, precis som statsrådet säger, utan man måste gå in och
            skjuta till ännu mycket mer pengar. Det är alltså någonting som
            är snett i det här systemet.
          </note>
          <note>
            Det föds fler barn i större städer - det är alldeles riktigt.
            Det hänger naturligtvis ihop med dels befolkningssammansättningen,
            dvs. att det är yngre familjer som bor där, dels med att man trots
            allt kanske ser bättre utvecklingsmöjligheter för sina barn i
            storstadsområdena. Detta är ett jättestort dilemma, som vi måste
            lösa, men som jag inte tror att man löser med det nuvarande utjämningssystemet
            tillsammans med förstärkta bidrag.
          </note>
          <note>
            Det är precis som statsrådet säger; man gör ett bra jobb på Glesbygdsverket.
            Jag tycker att det är intressant när statsrådet säger att Glesbygdsverkets
            organisation ska ses över osv. Kanske blir det i slutändan en
            glesbygdsombudsman av Glesbygdsverket? Tanken med en ombudsman
            i det här fallet är att människor ska känna att de kan ringa direkt
            och klaga. Naturligtvis är det bra med utredningar, underlag och
            allt det som statsrådet talar om, men man ska också kunna ringa
            till ombudsmannen och klaga över saker som man ser inte fungerar.
            Det gör man nog inte till generaldirektören i Glesbygdsverket
            i dag! Men om hon i stället blir en glesbygdsombudsman så är det
            möjligt att det blir en bättre direktkontakt mellan henne och
            invånarna i glesbygden. Därför ska det bli spännande att se vad
            översynen av Glesbygdsverket kommer fram till, och om den inte
            rentav resulterar i en glesbygdsombudsman.
          </note>
          <note type="speaker">
            Anf. 25 Statsrådet ULRICA MESSING (s):
          </note>
          <note>
            Fru talman! Jag tror att viljan att föda barn påverkas av oerhört
            mycket. Jag tror att den påverkas av föräldraledigheten, av maxtaxan,
            av fler vuxna i skolan och inte minst av jämställdhetslagen, så
            att kvinnor och män känner att det är möjligt att kombinera föräldraskapet
            med ett aktivt yrkesliv. Jag tror inte att viljan att skaffa barn
            skulle påverkas av tillsättandet av en glesbygdsombudsman. Men
            jag underskattar inte de bekymmer som många enskilda personer
            och företagare i dag har i vårt land med tanke på den befolkningsutveckling
            som finns och de långa avstånd som det ibland är fråga om i delar
            av landet när det gäller tillgången till service, närheten till
            en flygplats och mycket annat.
          </note>
          <note>
            Därför är det också min utgångspunkt att regeringens ansvar när
            det gäller den nationella politiken ska vara tydligt. Det gäller
            infrastrukturen, högskolornas roll och mycket annat. Men det är
            också min uppfattning att detta inte räcker, utan det måste också
            finnas ett utjämningssystem kommuner emellan.
          </note>
          <note>
            Oavsett var de unga bor och oavsett var de gamla bor får vi ta
            ett gemensamt ansvar för alla innevånare i vårt land om vi vill
            att det ska vara likvärdiga förutsättningar runtom i landet.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2001/02:393 om sjuksköterskor
          </note>
          <note>
            Anf. 26 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Margareta Cederfelt har frågat mig om jag kommer
            att medverka till ett ändrat regelverk för att sjuksköterskor
            med utländsk legitimation lättare ska kunna erhålla svensk legitimation
            och därmed arbeta som sjuksköterskor.
          </note>
          <note>
            Det är enligt regeringens uppfattning viktigt att ta till vara
            den resurs som personer med utländsk sjuksköterskeutbildning utgör.
            För att upprätthålla en hög kvalitet och patientsäkerhet i den
            svenska sjukvården måste man dock självfallet ställa höga krav
            på de sjuksköterskor som ges legitimation och därmed rätt att
            arbeta här.
          </note>
          <note>
            Sjuksköterskor med utbildning från länder utanför
          </note>
          <note>
            EU/EES ansöker hos Socialstyrelsen om prövning av denna utbildning.
            Enligt praxis för prövningen ska den som har en fullbordad, postgymnasial
            yrkesutbildning som bedöms som likvärdig den svenska sjuksköterskeutbildningen
            beredas tillfälle att genomgå Socialstyrelsens kompletteringsprogram
            för att erhålla legitimation som sjuksköterska i allmän hälsooch
            sjukvård.
          </note>
          <note>
            Kompletteringsprogrammet består av fyra delar:
          </note>
          <note>
            prov i svenska språket, medicinskt kunskapsprov, kurs i samhälls-
            och författningskunskap samt slutligen en praktikperiod. Efter
            genomförd komplettering med godkänt på alla delar utfärdas legitimation.
          </note>
          <note>
            Den person vars utbildning inte bedöms likvärdig den svenska
            hänvisas till högskolan för komplettering där. Den aktuella högskolan
            tar då ställning till vilken komplettering som behövs, om personen
            i fråga behöver genomgå hela sjuksköterskeprogrammet eller kan
            få tillgodoräkna sig vissa tidigare studier.
          </note>
          <note>
            För att förbättra situationen för personer med utländsk utbildning
            har regeringen avsatt 100 miljoner kronor per år under 2001-2003
            för riktade insatser för att öka sysselsättningen bland invandrare.
            Arbetsmarknadsstyrelsen, AMS, har fått regeringens uppdrag att
            genomföra kompletterande utbildning för arbetslösa personer med
            utländsk högskoleexamen inom olika bristyrken, i första hand inom
            hälso- och sjukvårdsområdet, men också lärare, tekniker och naturvetare.
          </note>
          <note>
            Vid AMS finns en referensgrupp med representanter för berörda
            huvudmän, fackliga organisationer och myndigheter knutna till
            utbildningssatsningen.
          </note>
          <note>
            Inom ramen för referensgruppen har en kartläggning gjorts av
            möjligheterna att tillvarata den kompetens som finns hos redan
            anställda som arbetar i yrken som de är överkvalificerade för.
          </note>
          <note>
            Olika projekt pågår i landet för att stötta den som fått Socialstyrelsens
            kompletteringsprogram. Det gäller t.ex. ekonomiskt stöd till den
            som går en s.k.
          </note>
          <note>
            stödkurs som förberedelse för det medicinska kunskapsprovet.Projekten
            är även behjälpliga med att skaffa praktikplatser. Genom att Socialstyrelsen
            kunnat förse projekt med uppgifter om de personer som har erhållit
            styrelsens kompletteringsprogram, har projekten kunnat engagera
            och reaktivera många som under en lång period inte varit aktiva
            med sin komplettering.
          </note>
          <note>
            Inom ramen för av regeringen beviljade medel gavs via Socialstyrelsen
            s.k. tilläggsutbildningar vid
          </note>
          <note>
            Mälardalens högskola och Röda korset i Stockholm under 1998 och
            1999. Utbildningen, som var på 70
          </note>
          <note>
            poäng, vände sig till personer med sjuksköterskeutbildning på
            gymnasienivå, dvs. inte likvärdig med den svenska sjuksköterskeutbildningen.
            Samtliga som startade utbildningen fullföljde den och erhöll legitimation
            som sjuksköterska under 1999/2000. I januari i år startade Mälardalens
            högskola åter en tilläggsutbildning.
          </note>
          <note>
            Frågan om i vad mån personer som redan är anställda, i det här
            fallet personer som har utländsk sjuksköterskeexamen men saknar
            svensk legitimation, ska kunna ta del av arbetsmarknadspolitiska
            program är inte alldeles enkel. Staten kan allmänt sett spela
            en viktig roll för att genom en aktiv arbetsmarknadspolitik säkerställa
            att arbetskraften svarar mot de krav som ställs på en alltmer
            föränderlig arbetsmarknad. Olika i och för sig önskvärda insatser
            i sammanhanget måste emellertid alltid vägas mot varandra. Statens
            ansvar måste dessutom vägas mot det ansvar varje arbetsgivare
            har för att långsiktigt klara sin kompetensförsörjning genom strategisk
            rekrytering och kompetensutveckling av de redan anställda.
          </note>
          <note>
            Av naturliga skäl har de arbetslösa stått i fokus för insatserna
            inom ramen för den aktiva arbetsmarknadspolitiken i Sverige. Samtidigt
            har det under olika perioder också funnits åtgärder som tagit
            sikte på redan anställda. För dagen finns emellertid inte några
            planer på nya program med denna inriktning.
          </note>
          <note type="speaker">
            Anf. 27 MARGARETA CEDERFELT (m):
          </note>
          <note>
            Fru talman! Först ska jag be att få tacka socialministern för
            svaret på min fråga. Men att döma av socialministerns svar har
            antingen problemets karaktär inte framgått i frågan eller också
            har socialministern inte förstått hur allvarlig situationen är
            inom hälso- och sjukvården. Att det råder brist på sjuksköterskor
            inom hälso- och sjukvården torde knappast vara obekant. Det är
            inte bara en kortsiktig brist inför sommaren och andra större
            ledigheter, utan det är en långsiktig brist. Det finns uppgifter
            om detta i medierna dagligen. Patienter och fackliga organisationer
            berättar om det, och även Statistiska centralbyråns,
          </note>
          <note>
            Landstingsförbundets och Kommunförbundets prognoser visar hur
            det ser ut. Landstingsförbundets prognos visar t.ex. att det kommer
            saknas 6 000-
          </note>
          <note>
            7 000 sjuksköterskor år 2010. Det är väldigt många.
          </note>
          <note>
            Bristen på sjuksköterskor kommer som sagt var att förvärras,
            framför allt på grund av pensionsavgångar.
          </note>
          <note>
            För att förbättra situationen och motverka bristen på sjuksköterskor
            behövs flera åtgärder. Det handlar bl.a. om att öka antalet utbildningsplatser
            för sjuksköterskor. Det är precis så som socialministern sade,
            att arbetsgivarna måste se över sin utbildningsorganisation när
            det gäller vidareutbildning. De måste naturligtvis också se över
            organisationen för att behålla personalen. Det ska finnas en mångfald
            av vårdgivare, men det är en annan fråga som vi inte behöver diskutera
            just nu.
          </note>
          <note>
            En annan fråga som är viktig när det gäller sjukvården är sjukskrivningarna.
            Sjukskrivningstalen är väldigt höga inom den offentligt drivna
            vården, och det ökar också behovet av sjuksköterskor.
          </note>
          <note>
            Vi behöver också ta till vara kunskaperna hos de personer som
            har invandrat till Sverige och har med sig en utländsk sjuksköterskeutbildning
            i bagaget på ett betydligt bättre sätt än vad som sker i dag.
            Här handlar det om att komplettera sin utbildning.
          </note>
          <note>
            De sjuksköterskor som tar initiativ till att börja arbeta när
            de kommer till Sverige - det handlar inte om att arbeta som sjuksköterskor
            i de fall utbildningen inte är godkänd, utan kanske som undersköterska
            eller vårdbiträde - och vill komplettera sin utbildning till sjuksköterska
            stöter ofta på stora problem. De får inte utbildningen finansierad.
            De är ju inte arbetslösa.
          </note>
          <note>
            Varför ska det vara ett så svårt ställningstagande för socialministern
            att här inte titta till de arbetsmarknadspolitiska frågorna som
            handlar om att de arbetslösa ska gå först utan att faktiskt se
            till vårdens behov av kompetent personal som har en adekvat utbildning?
            Det handlar också om att stimulera de sjuksköterskor som tar initiativ
            till att utbilda sig och börja arbeta när de kommer till Sverige
            i stället för att passivt invänta arbetsmarknadspolitiska åtgärder.
          </note>
          <note>
            Anf. 28 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Frågan handlar egentligen om åtminstone två helt
            olika problemställningar. Den första är hur vi löser bristen på
            sjuksköterskor. Där handlar det först om att öka utbildningen.
            Det sker nu mycket kraftfullt från 1 000 utbildningsplatser till
            över 1 200.
          </note>
          <note>
            Nu finns det bedömningar som säger att vi inom ganska få år kommer
            att ha balans när det gäller sjuksköterskor, men därom kan man
            ha olika uppfattningar. Den här redovisningen kommer från Landstingsförbundet.
            Det sker nu en kraftfull ökning. Det sker också en kraftfull rekrytering
            till den svenska sjukvården. Dessutom sker det utbildning på arbetsgivarnas
            ansvar och initiativ.
          </note>
          <note>
            Den andra frågan handlar om i vilken mån man ska använda arbetsmarknadspolitiska
            medel för att erbjuda redan anställda utbildning inom sitt eget
            yrke.
          </note>
          <note>
            Där svarar jag att det är en ganska komplicerad fråga.
          </note>
          <note>
            Jag är inte alldeles säker på att man löser rekryteringsproblemet
            med den metoden. Det är ju många andra inom sjukvården, t.ex.
            undersköterskor, som ser fram emot att komplettera sin utbildning
            och att utbilda sig till sjuksköterskor. Det är möjligt att det
            kan bli lite problematiskt om man väljer ut en alldeles speciell
            grupp och säger ett de ska få arbetsmarknadsmedel för sin utbildning
            medan andra som redan finns i sjukvården inte får det. Det är
            detta som är problemet. Det är inte alldeles enkelt att ha ett
            svar på den frågan. Det är inte alldeles säkert att det är arbetsmarknadsmedel
            som man ska använda.
          </note>
          <note>
            Däremot tycker jag att arbetsgivarna, dvs. sjukvårdshuvudmännen
            och landstingen, har ett stort ansvar att erbjuda alla anställda
            möjlighet till utbildning. De som har en utländsk utbildning som
            inte motsvarar den svenska utbildningen bör arbetsgivarna erbjuda
            en möjlighet att komplettera sin utbildning på arbetsgivarens
            initiativ och bekostnad.
          </note>
          <note>
            Jag vet att AMS i sina planer och sina förslag inför 2003-2005
            har aktualiserat frågan om man ska använda arbetsmarknadspolitiska
            medel. Det är inte min sak att svara på den frågan. Jag kan bara
            konstatera att det kan vara problematiskt för arbetsgivarna att
            vissa grupper anställda får arbetsmarknadsmedel för sin utbildning
            och andra inte får det. Det var detta jag försökte visa. Jag tror
            att vi är alldeles överens om att arbetsgivarna har ett ansvar
            för att erbjuda de anställda utbildning.
          </note>
          <note type="speaker">
            Anf. 29 MARGARETA CEDERFELT (m):
          </note>
          <note>
            Fru talman! Arbetsgivaren har ett ansvar för att erbjuda vidareutbildning,
            men socialministern kan inte heller helt bortse från det ansvar
            som staten har när det gäller att se till att det finns högskoleutbildad
            personal och att ge de personer som kommer hit till
          </note>
          <note>
            Sverige en möjlighet att vidareutbilda sig och få inträde på
            arbetsmarknaden.
          </note>
          <note>
            Som jag nämnde tidigare är det ofta just sjuksköterskor som kommer
            hit till Sverige och tar ett arbete inom hälso- och sjukvården,
            lär sig den svenska kulturen och lär sig det svenska språket.
            De trivs ofta på sitt arbete men vill gå vidare för att kunna
            arbeta inom den profession de är utbildade till. Varför är inte
            socialministern beredd att medverka till att dessa personer ska
            kunna få en utbildning till sjuksköterska inom ramen för arbetsmarknadspolitiska
            programmet?
          </note>
          <note>
            Landstingsförbundet har tagit fram ett förslag och ställt samma
            fråga. De har begärt att sjuksköterskeutbildningen för invandrade
            sjuksköterskor ska klassas som en bristutbildning. Hur ställer
            sig socialministern till det?
          </note>
          <note>
            När det gäller arbetsgivarnas insatser har t.ex.
          </note>
          <note>
            Stockholms läns landsting tagit ett väldigt föredömligt initiativ
            som syftar till att just vidareutbilda personer med sjuksköterskebakgrund
            och även personer med läkarbakgrund för att de så småningom ska
            kunna arbeta inom sin gamla profession i Sverige.
          </note>
          <note>
            Men ytterst berör situationen faktiskt patienten.
          </note>
          <note>
            Det går inte att bortse från den brist som i dag finns.
          </note>
          <note>
            Socialministern säger att den brist som råder i dag kommer att
            vara åtgärdad inom två år. I så fall har vi olika uppgifter. Den
            statistik som jag har tillgänglig visar att situationen kommer
            att förvärras. Bristen på sjuksköterskor kommer i framtiden att
            bli avsevärd för att kulminera 2010.
          </note>
          <note>
            Möjligheterna att klara behoven via den ordinarie högskoleutbildningen
            bedöms av Landstingsförbundet som väldigt små. Landstingsförbundet
            har också vädjat om att personer som har en sjuksköterskeutbildning
            som inte är godkänd i Sverige ska kunna få arbetsmarknadspolitiskt
            stöd för att skaffa sig en svensk kompetens och en svensk legitimation.
          </note>
          <note>
            Jag undrar hur socialministern ställer sig till detta och om
            socialministern är beredd att här sätta patienten i centrum i
            stället för att se till det byråkratiska regelverket.
          </note>
          <note>
            Anf. 30 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Jag är osäker om Margareta Cederfelt har förstått
            vad problemställningen egentligen handlar om. Låt oss säga att
            det finns ett sjukhus med en stor grupp som inte har tillräcklig
            utbildning för att bli legitimerad sjuksköterska i Sverige. En
            del av dessa har inte sådan utbildning därför att de kommer från
            ett annat land. Andra har en utbildning på gymnasial nivå i Sverige
            men är inte sjuksköterskor.
          </note>
          <note>
            Vad Margareta Cederfelt argumenterar för är att de som kommer
            med en utländsk utbildning ska få arbetsmarknadsmedel för att
            utbilda sig på arbetsplatsen, medan de som inte har detta ska
            klara utbildningen antingen genom arbetsgivarna eller på eget
            initiativ. Det som jag vill påpeka är att det inte är säkert att
            detta är så klokt när det gäller svensk sjukvård. Det rimliga
            är väl att arbetsgivaren precis som i
          </note>
          <note>
            Stockholms läns landsting och för övrigt i många andra landsting
            tar egna initiativ för att erbjuda alla, oavsett bakgrund, som
            vill komplettera sin utbildning för att få legitimation denna
            möjlighet.
          </note>
          <note>
            Vad vi diskuterar är ifall vissa ska ha arbetsmarknadsmedel för
            att svara för utbildningen eller inte ska ha det. Nu är jag inte
            ansvarig för några arbetsmarknadsmedel, så det är väl rimligt
            att den frågan ställs till arbetsmarknadsministern. Jag vill dock
            säga att det inte är alldeles säkert att man löser problemen på
            ett klokt sätt med denna metod. Det är väl bättre att följa exemplen
            från Stockholms läns landsting och andra att som arbetsgivare
            erbjuda alla anställda som vill komplettera sin utbildning en
            möjlighet till detta för att de därmed ska få sin legitimation.
            Jag tror att detta är det enda sättet som vi kan hantera detta
            på.
          </note>
          <note>
            Det är ett klokt sätt, rättvist för alla anställda och bäst för
            patienterna.
          </note>
          <note type="speaker">
            Anf. 31 MARGARETA CEDERFELT (m):
          </note>
          <note>
            Fru talman! Socialministern och jag har uppenbarligen väldigt
            olika åsikter i den här frågan. Vad det i stora delar handlar
            om är att de personer som tar en anställning och börjar arbeta
            för att integreras i det svenska samhället drabbas i form av utestängning
            från en möjlighet att erhålla en arbetsmarknadsutbildning och
            få svensk sjuksköterskelegitimation.
          </note>
          <note>
            Det torde vara bekant för socialministern att det för att man
            ska kunna uppfylla t.ex. utfästelser om vårdgaranti och andra
            löften också behövs personal.
          </note>
          <note>
            Det räcker inte att ha tomt gapande avdelningar eller stängda
            enheter eller att patienter får flyttas tillbaka på väntelistorna
            därför att det inte finns behörig personal, t.ex. operationssköterskor,
            sjuksköterskor på barnmottagningar, på kirurgmottagningar osv.
          </note>
          <note>
            För att det ska vara möjligt att upprätthålla en bra hälso- och
            sjukvård och uppfylla vårdgarantier, som
          </note>
          <note>
            Socialdemokraterna nu har börjat tala om, tror jag att det behöver
            vidtas flera åtgärder. Det handlar dels om arbetsgivarnas utbildningsinsatser,
            dels om det statliga åtagandet. Jag kommer att ställa en fråga
            till arbetsmarknadsministern, men just nu ställer jag till socialministern
            frågan om han är beredd att i utökad omfattning verka för att
            sjuksköterskor med utländsk utbildning ska ha möjlighet att skaffa
            sig svensk legitimation, trots att de har varit så initiativrika
            att de skaffat sig ett arbete.
          </note>
          <note>
            Anf. 32 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Jag har ett mycket enkelt svar på den sista frågan,
            nämligen att jag självklart är beredd till detta. Men det är inte
            det som interpellationen handlar om. Frågan är om vi ska använda
            arbetsmarknadsmedel för det eller inte. Det är detta som är så
            komplicerat.
          </note>
          <note>
            Min uppfattning är den att vi behöver fler sjuksköterskor, men
            vi har lite olika uppfattningar när det blir balans i tillgång
            och efterfrågan på sjuksköterskor. Landstingsförbundet bedömer
            inte att det sker inom två år utan inom fyra år. Jag är inte säker
            på att man har rätt. Jag tror att vi kommer att ha kvar problemet
            under en längre tid, men vi måste göra allt för att motverka det:
            öka utbildningen, rekryteringen och den interna utbildningen samt
            erbjuda flera möjlighet att komplettera sin utbildning.
          </note>
          <note>
            Allt detta är vi överens om. Då återstår bara en fråga: Ska landstingen
            räkna med att AMS ska klara finansieringen, eller ska landstingen
            känna att detta är deras skyldighet som arbetsgivare? Mitt svar
            som socialminister är att landstingen har detta som sin skyldighet.
            De ska ta ansvar för det, och de ska erbjuda alla som vill komplettera
            sin utbildning möjlighet att göra det. Då får vi fler sjuksköterskor,
            och då löser vi problemet.
          </note>
          <note>
            Jag är inte säker på att det är klokt att använda
          </note>
          <note>
            AMS-medel just för detta. Jag kan förstå att landstingen själva
            gärna tar emot alla tänkbara intäkter, men jag tror inte att det
            är klok arbetsmarknadspolitik att agera på det sättet. Arbetsgivarna,
            i det här fallet landstingen, har ett stort ansvar för att klara
            rekryteringen i framtiden.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2001/02:359 om förskrivningsrätter
            för legitimerade sjuksköterskor
          </note>
          <note>
            Anf. 33 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Cristina Husmark Pehrsson har frågat mig om jag ämnar
            vidta åtgärder för att också ge gruppen legitimerade sjuksköterskor
            verksamma inom den kommunala hälso- och sjukvården och utbildade
            före 1993 möjlighet att efter utbildning förskriva vissa läkemedel.
            Vidare om jag ämnar vidta åtgärder för att också skolsköterskor
            med adekvat utbildning ska få möjlighet till viss förskrivning
            av läkemedel.
          </note>
          <note>
            År 1994 infördes en generell förskrivningsrätt för distriktssköterskor
            som uppfyllde vissa särskilt uppställda kunskapskrav i farmakologi
            och sjukdomslära.
          </note>
          <note>
            Socialstyrelsens uppföljning av denna reform visade att förskrivningsrätten
            hade bidragit till en enklare och effektivare handläggning, t.ex.
            genom att distriktssköterskan fått en bättre överblick för uppkomna
            läkemedelsproblem. Andra positiva effekter var att andra behandlingsmetoder
            än läkemedel valts i ökad omfattning eller att man avvaktat läkemedelsbehandling.
            Framför allt hade den också medfört ett mervärde för patienten
            i form av bättre omvårdnad.
          </note>
          <note>
            Mot bakgrund av de positiva resultaten Socialstyrelsen såg i
            samband med sin uppföljning föreslog man att det skulle göras
            en utvidgning av förskrivningsrätten så att även andra sjuksköterskekategorier
            skulle få förskriva läkemedel. Mot den bakgrunden gav regeringen
            styrelsen i uppdrag att, i samråd, med
          </note>
          <note>
            Läkemedelsverket bl.a. överväga en utvidgning av förskrivningsrätten.
          </note>
          <note>
            Med beaktande av Socialstyrelsens förslag föreslog regeringen
            i januari 2000 att rätten att förskriva läkemedel skulle omfatta
            fler sjuksköterskor. Med hänvisning till utvecklingen mot alltmer
            öppen vård, framför allt i kommunal regi, föreslog regeringen
            att sjuksköterskor som uppfyller vissa uppräknade utbildningskrav,
            och dessutom arbetar som distriktssköterska vid vårdcentral eller
            motsvarande, inom kommunal hälso- och sjukvård för äldre och funktionshindrade
            eller inom hemsjukvård bör ges förskrivningsrätt. Verksamheten
            där arbetet sker ska bedrivas av landsting, kommun eller annan
            offentligt finansierad vårdgivare. De utbildningskrav som uppställdes
            kan i vissa fall innebära att sjuksköterskor med äldre utbildningar
            måste komplettera sin utbildning för att kunna få förskrivningsrätt.
          </note>
          <note>
            Socialstyrelsen har utfärdat närmare föreskrifter om de förutsättningar
            som ska gälla för sjuksköterskornas förskrivningsrätt. De nya
            bestämmelserna har varit i kraft under en begränsad period. Innan
            man går vidare med en ytterligare utvidgning av förskrivningsrätten
            bedömer jag att de erfarenheter som gjorts av de nu införda ändringarna
            måste utvärderas. Det är regeringens avsikt att ge Socialstyrelsen
            ett sådant uppdrag.
          </note>
          <note>
            Anf. 34 CRISTINA HUSMARK PEHRSSON
          </note>
          <note>
            (m):
          </note>
          <note>
            Fru talman! Tack så mycket för svaret, herr socialminister. Jag
            hade ändå trott att socialministern skulle ha tagit larmrapporterna
            om äldres ohälsa och bristande läkemedelsförhållanden och larmrapporterna
            om äldres nutrition och stora medicinintag på lite större allvar
            och att han inte bara skulle säga att regeringen har för avsikt
            att ge Socialstyrelsen ett uppdrag att utvärdera den utökade förskrivningsrätten.
          </note>
          <note>
            Jag skulle önska att socialministern här i dag mer kunde precisera
            när detta uppdrag ska komma. Min förhoppning är att socialministern
            här i dag säger att
          </note>
          <note>
            Socialstyrelsen före sommaren ska få detta uppdrag.
          </note>
          <note>
            Regeringens avsikter kan vara nog så välmenande, men jag tror
            inte på detta uppdrag förrän jag ser det, och jag skulle gärna
            vilja att det kommer fram nu, inte så mycket för min skull utan
            för alla de äldre som behöver dra fördel av den här extra kompetensen
            i vården.
          </note>
          <note>
            Att säga nej till utökad förskrivningsrätt är samma sak som att
            acceptera att äldre inte får tillgång till en mer välutbildad
            personal. Det handlar om patientens rättigheter och säkerhet.
            Vi har haft nog av larmrapporter.
          </note>
          <note>
            Det talas om personalbrist, att läkare inte hinner komma ut till
            äldreboendena och ännu mindre till de äldres hem. Socialstyrelsen
            har, precis som socialministern sade, tittat på sköterskornas
            förskrivningsrätt och sagt att det bara är positivt. Jag beklagar
            att man för en grupp sköterskor utbildade före 1993 undanhåller
            möjligheten att efter genomgången utbildning och praktik höja
            kompetensen inom äldreomsorgen och att man bara svarar att vi
            ska utreda.
          </note>
          <note>
            Det handlar om 6 173 sjuksköterskor utbildade före 1993 som i
            dag arbetar inom äldreomsorgen.
          </note>
          <note>
            Man säger nej till 6 173 sjuksköterskor.
          </note>
          <note>
            Socialstyrelsen säger att omvårdnaden har blivit bättre med den
            utökade förskrivningsrätten. Sköterskorna har bättre överblick
            över patienternas läkemedelsbehandling. Det finns mycket mer positivt
            att läsa i utvärderingen. Ändå får de inte möjligheten.
          </note>
          <note>
            Jag skulle vilja fråga socialministern hur regeringen kan utelämna
            6 173 sköterskor utbildade före
          </note>
          <note>
            1993 som arbetar inom den kommunala äldreomsorgen. Det gäller
            inte bara i dag utan också när beslutet togs för snart två år
            sedan. De får inte möjlighet att vidareutbilda sig och göra ett
            bättre jobb med en utökad förskrivningsrätt. När ska uppdraget
            till Socialdepartementet ges, socialministern?
          </note>
          <note>
            Anf. 35 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Jag tror att Cristina Husmark Pehrsson delar min
            uppfattning att det inte vore bra ifall riksdagen beslutade vilka
            som ska ha förskrivningsrätt. Man ska pröva det mycket noggrant
            och låta de myndigheter som hanterar frågan om gränsdragningar
            och ansvarsfördelning inom sjukvården också pröva detta med stor
            noggrannhet. Vi kan vara stolta att det i Sverige finns en stor
            säkerhet när det gäller just förskrivning av läkemedel grundat
            på att varje steg har prövats mycket noggrant.
          </note>
          <note>
            Nu togs ett stort steg 1994. Det var det som utvärderades av
            Socialstyrelsen. Socialstyrelsen konstaterade att det i allt väsentligt
            hade fått positiv betydelse.
          </note>
          <note>
            Som en följd av det togs ytterligare många viktiga steg år 2000.
            Innan vi tar ytterligare steg för att utvidga förskrivningsrätten
            är det rimligt att utvärdera också det sista steget. Det är inte
            utvärderat av Socialstyrelsen än.
          </note>
          <note>
            Det finns alltså skäl att be Socialstyrelsen studera detta i
            syfte att pröva just frågan om en utvidgad förskrivningsrätt.
            Jag tror inte att det hade varit bra ifall vi bestämde oss nu
            för att utvidga förskrivningsrätten och sade att vi tyckte att
            det verkade förnuftigt och vettigt allmänt sett. Det behöver prövas
            av de myndigheter som hanterar frågan, med krav på hög säkerhet
            och med övertygelsen om att utökad förskrivningsrätt verkligen
            skulle vara till gagn för vården och patienterna.
          </note>
          <note>
            Jag kan inte säga exakt när uppdraget ges till Socialstyrelsen,
            men det sker mycket snart.
          </note>
          <note>
            Anf. 36 CRISTINA HUSMARK PEHRSSON
          </note>
          <note>
            (m):
          </note>
          <note>
            Fru talman! Jag har inte alls sagt att vi här och nu ska bestämma
            detta, socialministern. Jag bad om ett förtydligande av när uppdraget
            ska ges. Faktum var att när beslut togs om utvidgad förskrivningsrätt
            nämndes ingenting om att det inte också skulle gälla sköterskor
            med utbildning från före 1993. Majoriteten glömde faktiskt bort
            denna grupp, och det tycker jag är väldigt tragiskt.
          </note>
          <note>
            Det finns bristande logik på fler områden. I min interpellation
            till socialministern nämnde jag också en annan viktig grupp sköterskor,
            nämligen skolsköterskorna. I svaret berör inte Lars Engqvist det,
            trots att jag också ställde frågan om skolsköterskornas förskrivningsrätt.
            Det nämns inte med ett enda ord. Det är ganska anmärkningsvärt.
            Det står ingenting om behovet av en god och nära skolhälsovård.
            Det står inget alls om skolsköterskornas vidareutbildning eller
            deras behov av kompetenshöjning, trots att regeringen i propositionen
            Hälsa, lärande och trygghet framhåller just elevhälsa och vikten
            av kompetens hos all personal kring eleven.
          </note>
          <note>
            Skolsköterskor har ofta en vidareutbildning inom öppen hälso-
            och sjukvård och en vidareutbildning inom hälso- och sjukvård
            för barn och ungdom. Det handlar om 2 000 skolsköterskor som trots
            att de genomgått en 10 poängs kurs i farmakologi och sjukdomslära
            inte har samma förskrivningsrätt som en distriktssköterska som
            genomgått samma kurs. Det är inte ovanligt att distriktssköterskan
            är skolsköterska också. Jag bor själv på landet och där har det
            ofta varit så. Men distriktssköterskan har landstinget som huvudman.
            Då kan det horribla inträffa att distriktssköterskan får använda
            förskrivningsrätten på förmiddagen som distriktssköterska men
            inte som skolsköterska på eftermiddagen.
          </note>
          <note>
            Hon får skriva ut läkemedel mot huvudlöss på förmiddagen, som
            distriktssköterska, men inte på eftermiddagen i skolan när hon
            är skolsköterska. Var finns logiken i det, Lars Engqvist? Detta
            borde ha utretts för länge sedan.
          </note>
          <note>
            En skolsköterska finns nära eleven och kan mycket bra följa upp
            åtgärder och effekter av den behandling hon satt in eller råd
            som hon har gett. Hon är närmare eleven än någon vårdcentral.
          </note>
          <note>
            Skolsköterskorna som har en utbildning i sjukdomslära och farmakologi
            borde få möjlighet att utöva förskrivningsrätten på skoltid och
            inte behöva be eleven som har huvudlöss att be mamma eller pappa
            ta ledigt från arbetet för att nästa dag eller nästa igen åka
            till en vårdcentral och där få medlet utskrivet, kanske av samma
            sköterska som var skolsköterska dagen innan eller av en läkare.
          </note>
          <note>
            En skolsköterska får alltså inte skriva ut medel mot mask eller
            skabb men det får en distriktssköterska.
          </note>
          <note>
            Om Lars Engqvist och regeringen är det minsta intresserade av
            höga läkemedelskostnader borde det som jag tar upp vara ett led
            i besparingarna som samtidigt ger en högre kvalitet. Jag kan bara
            fortsätta att hänvisa till Socialstyrelsens utvärdering som visade
            att skolsköterskornas förskrivningsrätt innebar att man ibland
            kunde avvakta läkemedelsbehandling eller välja andra läkemedel.
          </note>
          <note>
            Ni säger nej till besparingsförslag, socialministern, trots att
            det skulle gynna båda patienten och eleven. I detta finns ingen
            logik. Varför säger ni nej till skolsköterskorna? Varför skriver
            inte socialministern någonting om detta i sitt svar?
          </note>
          <note>
            Anf. 37 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Det måste vara så att Cristina Husmark Pehrsson hade
            väntat sig ett annat svar än det hon har fått. Vi säger inte nej.
            Vi säger att vi ska ge
          </note>
          <note>
            Socialstyrelsen i uppdrag att utvärdera den förändring som har
            skett för att komma tillbaka med nya förslag om förskrivningsrätten.
            Det handlar naturligtvis också om skolsköterskor.
          </note>
          <note>
            Vi ber Socialstyrelsen att utvärdera de förändringar som nu har
            skett för att se hur det har fungerat. Är det samma positiva bedömning
            av den förändringen så är det rimligt om vi diskuterar om vi ska
            gå vidare och utvidga. Ett ställningstagande kommer. Men vi vill
            gärna att Socialstyrelsen gör en utvärdering och går igenom vad
            som har skett, så att vi får ett bättre underlag än bara allmänna
            föreställningar om att det skulle vara förbättringar. Nu får Socialstyrelsen
            detta uppdrag. Det är inte ett nej utan i själva verket det stöd
            som jag trodde Cristina Husmark Pehrsson tyckte var bra. Nu händer
            i alla fall någonting.
          </note>
          <note>
            Anf. 38 CRISTINA HUSMARK PEHRSSON
          </note>
          <note>
            (m):
          </note>
          <note>
            Fru talman! Av skadan blir man vis. Jag fortsätter att ge exempel
            på vad det horribla att man inte redan har fattat sådana här beslut
            betyder. Snart ska socialministern och jag diskutera ställföreträdarfrågan.
            Där har jag också fått löften under många år. Än så länge har
            den frågan inte kommit fram. Jag fortsätter att ge exempel i min
            förhoppning om att skynda på det uppdrag som socialministern har
            lovat att ge till Socialstyrelsen, där också skolsköterskorna
            inkluderas.
          </note>
          <note>
            Jag tar detta som ett löfte. Men, socialministern, ge dem en
            möjlighet att få reda på när uppdraget kommer - om ett halvår,
            om ett år eller före sommaren?
          </note>
          <note>
            I dag får 6 173 sköterskor inom äldreomsorgen inte ge äldre vitaminer
            och mineraler för att kompensera otillräckligt födointag. 6 173
            sköterskor får inte skriva ut läkemedel mot infekterade eller
            smärtande sår. 6 173 sköterskor får inte skriva ut läkemedel för
            ögoninflammationer, muntorrhet, sura uppstötningar eller halsbränna.
            6 173 sköterskor får inte skriva ut medel mot tillfällig förstoppning,
            hemorrojder, blåmärken eller ytanestesi vid nålstick.
          </note>
          <note>
            2 000 skolsköterskor får inte skriva ut läkemedel mot springmask
            och spolmask, utan man måste gå till vårdcentralen för detta.
            Trots 10-poängskursen i farmakologi och sjukdomslära får de heller
            inte i dag skriva ut läkemedel mot fotsvamp, eksem, finnar, mjäll
            eller mensvärk.
          </note>
          <note>
            Någonting måste göras nu. Jag tar socialministerns ord på allvar,
            och jag hoppas att socialministern i den sista repliken talar
            om när uppdraget kommer att ges. Blir det innan sommaren?
          </note>
          <note type="speaker">
            Anf. 39 Socialminister LARS ENG-QVIST (s):
          </note>
          <note>
            Fru talman! Alla har inte förskrivningsrätt. Det innebär att
            de som inte har förskrivningsrätt inte heller får skriva ut läkemedel.
            Man kan göra en lång uppräkning av de läkemedel som den som inte
            har förskrivningsrätt inte får skriva ut.
          </note>
          <note>
            Jag har svarat att vi, innan vi tar steget mot att utvidga förskrivningsrätten,
            bör be Socialstyrelsen att utvärdera den förändring som har skett.
            Problemet är att sommaren för min del kom redan i mitten av april
            så nu är det för sent. Men uppdraget kommer att ges mycket snart.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2001/02:365 om patienträttigheter
          </note>
          <note type="speaker">
            Anf. 40 Socialminister LARS ENG-QVIST (s):
          </note>
          <note>
            Fru talman! Cristina Husmark Pehrsson har frågat mig vilka åtgärder
            jag ämnar vidta för att snarast i lag garantera och säkerställa
            ställföreträdarskapet inom hälso- och sjukvården, samt informera
            personalen om att deras arbete kan strida mot svensk grundlag
            i den meningen att yttrandefriheten åsidosätts för vissa svårt
            sjuka.
          </note>
          <note>
            Jag har tidigare svarat på frågor med samma innebörd från Cristina
            Husmark Pehrsson. Under det senaste året har regeringen dock vidtagit
            vissa åtgärder på detta område som jag vill redovisa här.
          </note>
          <note>
            Regeringen har bl.a. beslutat att tillsätta en arbetsgrupp som
            ska sammanställa befintliga kunskaper om situationen för personer
            med demenssjukdomar och deras anhöriga, samt identifiera utvecklingsområden
            där åtgärder behöver sättas in på olika nivåer. Arbetsgruppen,
            som ska ha avslutat sitt arbete senast den
          </note>
          <note>
            30 juni 2003, ska bl.a. lämna förslag till hur skyddsoch tvångsåtgärder
            i möjligaste mån kan undvikas inom demensvården.
          </note>
          <note>
            Viktigt i detta sammanhang är också att regeringen nyligen tillsatte
            en utredning med uppdrag att utvärdera 1995 års förmynderskapsreform,
            samt ta ställning till behovet av ändringar i regelverket för
            gode män och förvaltare. Denna utredning ska enligt sina direktiv
            bl.a. ta ställning till om några ändringar i regelsystemet ska
            göras mot bakgrund av Europarådets rekommendation om det legala
            skyddet för hjälpbehövande vuxna.
          </note>
          <note>
            I direktiven konstateras vidare att god mans eller förvaltares
            behörighet inte är heltäckande i förhållande till de situationer
            som kan uppstå. Utredaren ska ta ställning till om det är möjligt
            att låta god mans- eller förvaltarinstituten innefatta en vidare
            behörighet än vad som nu är fallet i fråga om t.ex. vård- och
            omsorgsinsatser och forskningsmedverkan när den enskildes samtycke
            på grund av sjukdom, psykisk störning eller liknande förhållanden
            inte kan inhämtas.
          </note>
          <note>
            Vidare ska utredaren föreslå alternativ till utvidgning av de
            stödformer som ges i föräldrabalken när det gäller frågor om samtycke
            i dessa sammanhang, t.ex. en ny form av legala ställföreträdare,
            för det fall god mans- eller förvaltarinstituten inte bedöms kunna
            inrymma sådana uppgifter. Utredningen ska vara klar senast den
            1 juli 2004, men har möjlighet att redovisa vissa frågor i ett
            delbetänkande om den anser det lämpligt.
          </note>
          <note>
            De frågor som Cristina Husmark Pehrsson tar upp kommer alltså
            att bli föremål för en grundlig belysning som förhoppningsvis
            kommer att klarlägga hur de ska lösas i lagstiftningen.
          </note>
          <note>
            Jag har svårt att se att det är den grundlagsskyddade yttrandefriheten
            som åsidosätts inom hälso- och sjukvården om patienter inte själva
            kan fatta beslut om sin egen vård. Problemet är ju inte att patienterna
            hindras att uttrycka sin vilja utan att de inte förmår göra detta.
            Även om det inte är yttrandefriheten som begränsas finns det emellertid
            andra problem med att människor har svårt att ta till vara sina
            rättigheter enligt lagstiftningen på vård- och omsorgsområdet.
          </note>
          <note>
            Detta kommer att ingå i den översyn som jag nu redogjort för.
          </note>
          <note>
            Anf. 41 CRISTINA HUSMARK PEHRSSON
          </note>
          <note>
            (m):
          </note>
          <note>
            Fru talman! Tack så mycket för svaret, socialministern.
          </note>
          <note>
            Jag ser positivt på det faktum att det äntligen händer något
            i frågan om ställföreträdarskapet, dvs. vem som ska vara min röst
            den dag jag inte orkar eller förmår uttrycka mig själv.
          </note>
          <note>
            Det är riktigt att socialministern har besvarat ett stort antal
            frågor från mig vid ett flertal tillfällen. Det beror på att jag
            har sett att ingenting har hänt. Nu ser det alltså ut som om det
            hela snart ska lösa sig, och det är positivt. Det är länge sedan
            Demensförbundet och Socialstyrelsen larmade om denna brist i svensk
            lagstiftning.
          </note>
          <note>
            Om socialministern försöker lugna mig i sitt svar vill jag säga
            att jag fortfarande är orolig. Jag har anledning till det. Ett
            exempel är den proposition som regeringen helt nyligen kom med.
            Det är ett förslag som även i fortsättningen ställer de mest utsatta
            och svårast sjuka helt utanför patienträtt och patientsäkerhet.
            Det gäller alltså den nya biobankslagen.
          </note>
          <note>
            Konsekvenserna av denna lag är ganska alarmerande för dem som
            inte har förmåga att själva kunna uttrycka sig. Detta borde regeringen
            ha insett långt tidigare, och därför är jag fortfarande orolig.
            Eftersom vi inte har löst frågan om ställföreträdare ställer biobanksfrågan
            saker och ting på sin spets. Alltså borde ställföreträdarfrågan
            ha behandlats innan lagen om biobanker antogs.
          </note>
          <note>
            Med den nya biobankslagen blir många människor utlämnade. Den
            som är alla sjukast och inte kan göra sin röst hörd kan inte genom
            den nya lagen garanteras en likvärdig rätt till hälso- och sjukvård.
            Det handlar alltså om informerat samtycke vid provtagning och
            bevarande av vävnadsprover. Det handlar om integritet och etik.
            Därför är det både självklart och viktigt att man ska inhämta
            tillstånd.
          </note>
          <note>
            Men alla kan inte lämna sitt tillstånd. Det medför att vävnadsprover
            för icke beslutskompetenta personer, sådana som inte kan lämna
            sitt informerade samtycke, inte får samlas in eller bevaras i
            en biobank. Dessa människor berövas därmed möjligheten att få
            sina prover bevarade i hälso- och sjukvården under den tid som
            deras sjukdom eller behandling kräver detta.
          </note>
          <note>
            De prov som rutinmässigt tas för diagnos, vård och behandling
            inom hälso- och sjukvården undantas nämligen inte från lagen om
            biobanker och behöver alltså inte sparas. Om de ska sparas längre
            än två månader måste informerat samtycke ges.
          </note>
          <note>
            Med denna lag är det alltså inte möjligt att under lång tid följa
            en förståndshandikappad eller demenssjuk person som får cancer.
            Då hjälper det inte, socialministern, att det sitter en utredning
            och efter viss tid ska komma fram med förslag i ställföreträdarfrågan.
            Nu slängs proverna efter två månader då det inte finns någon som
            kan ge ett informerat samtycke -
          </note>
          <note>
            även om de skulle behöva sparas. Det innebär att dessa personer
            berövas sina möjligheter till patientsäkerhet, och med tanke på
            framtida vårdbehov sina chanser att få proverna bevarade inom
            hälso- och sjukvården.
          </note>
          <note>
            Detta kan inte vara riktigt. Vården ska ges med respekt för alla
            människors lika värde och den enskilda människans värdighet. I
            dag är det så att om jag inte är beslutskompetent och kan ge ett
            informerat samtycke slängs mina prover efter två månader. Det
            är inte likvärdig vård, Lars Engqvist.
          </note>
          <note>
            Vad tänker socialministern säga till de svagaste i samhället
            som inte får rätt till likvärdig behandling?
          </note>
          <note type="speaker">
            Anf. 42 Socialminister LARS ENG-QVIST (s):
          </note>
          <note>
            Fru talman! Om jag är rätt informerad har riksdagen alldeles
            nyligen haft en ganska omfattande debatt om lagförslaget om biobanker.
            Utskottet har behandlat frågan, riksdagen har behandlat frågan,
            och riksdagen har också fattat beslut. Jag förutsätter att de
            frågor som Cristina Husmark Pehrsson tagit upp rörande biobankslagen
            behandlades i det sammanhanget.
          </note>
          <note>
            Frågan om ställföreträdarskap är mycket större. Vi måste få en
            lagstiftning som öppnar för ett vidare ställföreträdarskap än
            det vi har i dag.
          </note>
          <note>
            Utredningen är tillsatt, och senast den 1 juli 2004
          </note>
          <note>
            kommer vi att få förslag. Om utredningen bedömer att förslag
            behöver läggas dessförinnan kan den göra det. Det är inte alldeles
            osannolikt att utredningen väljer att på några punkter gå före
            och komma med ett delbetänkande.
          </note>
          <note>
            Den stora frågan om ställföreträdarskap är föremål för en stor
            utredning. Vi kommer att få möjlighet att få en modernare lagstiftning
            på området än vad vi har i dag. Därmed löser vi de problem som
            Cristina
          </note>
          <note>
            Husmark Pehrsson har ställt frågan om.
          </note>
          <note>
            Invändningar mot biobankslagen på det sättet som nu redovisas
            håller inte. Det går inte att vänta med biobanken. Det har ställts
            enormt många andra frågor om medborgarnas och patienternas integritet
            som måste få sin lösning.
          </note>
          <note>
            Genom en snabb hantering och utredningen och utredningens förslag
            när det gäller ställföreträdarskap får vi en helhet som kan fungera.
          </note>
          <note>
            Anf. 43 CRISTINA HUSMARK PEHRSSON
          </note>
          <note>
            (m):
          </note>
          <note>
            Fru talman! Det hade varit trevligt om vi i kammaren hade fått
            den äran av socialministern när biobankslagen antogs att också
            få möjlighet att debattera tillsammans med socialministern.
          </note>
          <note>
            Jag hoppas att socialministern uppfattade mig rätt.
          </note>
          <note>
            Biobankslagen är viktig, men den blev inte så bra som den hade
            kunnat bli. Ett exempel är att hade ställföreträdarfrågan varit
            löst - vilket Socialstyrelsen och Demensförbundet har larmat om
            sedan år 1999 -
          </note>
          <note>
            hade denna också kunnat vara en långt mycket bättre lag än vad
            den är i dag.
          </note>
          <note>
            Problemet är att till dess att ställföreträdarfrågan löses kommer
            en stor grupp av människor i dag som icke är beslutskompetenta
            att få en sämre sjukvård.
          </note>
          <note>
            Antalet cancerfall i Sverige har ökat kraftigt de senaste årtiondena.
            För de flesta cancersjukdomar gäller att man kan få återfall.
            Metastaser upptäcks kanske många år efter den ursprungliga tumören,
            men också helt nya tumörer kan uppkomma.
          </note>
          <note>
            Eftersom behandlingarna är mycket olika om det är en ny tumör
            eller ett återfall är det väldigt viktigt att veta hur den gamla
            tumören såg ut och hur man behandlade den då. Det är en fråga
            som nu inte kommer att ställas därför att medgivande inte har
            kunnat lämnas. Det gäller t.ex. medgivande från någon som i dag
            inte är beslutskompetent. Efter två månader slängs provet. Får
            patienten ett recidiv, ett återfall, kan man inte jämföra. Detta
            diskuterades i denna kammare. Kritik framfördes precis på det
            sättet.
          </note>
          <note>
            Dessutom säger Uppsala universitets juridiska fakultet när det
            gäller just biobanken att ett informerat samtycke många gånger
            utgör den bästa garantin för patientens självbestämmande och respekt.
            Men man ifrågasätter hur hanteringen av prov från icke beslutskompetenta
            vuxna går till. Jag är ställer mig frågande, och juridiska fakulteten
            vid Uppsala universitet är undrande. Men socialministern är inte
            oroad över hur vi ska tillämpa biobankslagen när det gäller icke
            beslutskompetenta.
          </note>
          <note>
            Det vore väl bra om socialministern här kunde tala om att vi
            kanske inte behöver följa biobankslagen. Vi kanske kan spara proverna
            efter två månader utan informerat samtycke och gå emot lagen.
            Kanske någon gång den 1 juli 2004 kan lagen vara i kraft, och
            då löser det sig självt. Biobankslagen hindrar analys av gammalt
            och nytt prov om patienten inte har givit ett informerat samtycket.
            Då kan man också missa diagnoser. Patienten kan heller inte utkräva
            ansvar.
          </note>
          <note>
            Jag har en fråga till socialministern. Hur kan patientsäkerheten
            och patienträttigheten garanteras fram till dess att ställföreträdarfrågan
            är löst och det ingår i ett sammanhang? Som det ser ut i dag kräver
            den lag som har antagits i denna kammare att informerat samtycke
            ska lämnas om man ska bevara prov efter två månader. Vad händer
            om patienten inte kan ge ett informerat samtycke, till dess att
            vi är framme vid en ny lag?
          </note>
          <note>
            Anf. 44 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Cristina Husmark Pehrsson kanske ska interpellera
            om biobankslagen i stället för om patienträttigheter. Det är två
            helt olika diskussioner.
          </note>
          <note>
            I någon mån beklagar jag en del av den debatt som har funnits
            kring biobankslagen. Där har de som var emot lagen, som inte var
            intresserade av patienternas rättigheter och hela problemet med
            integriteten för den enskilde patienten, använt just det argumentet
            för att förhindra lagstiftning över huvud taget.
          </note>
          <note>
            Det hade varit otroligt olyckligt ifall vi med tanke på allting
            som sker när det gäller utveckling hade stått utan lagstiftning
            som garanterar patienten rätt att själv bestämma om man ska få
            använda vävnadsprover för forskning. Det hade inte varit ett särskilt
            starkt argument för att fördröja lagstiftningen eller för att
            inte införa biobankslagen.
          </note>
          <note>
            Jag tror att lagen är bra för svenska patienter, svenska medborgare
            och också dem som forskar på detta område. De vet vad som gäller,
            och de vet under vilka villkor forskningen kan bedrivas. Det är
            patientens vävnad det handlar om. Det är inte forskarnas.
          </note>
          <note>
            Patienten måste ha rätt att bestämma.
          </note>
          <note>
            Vi har när det gäller ställföreträdarfrågan ett stort problem
            som gäller vården över huvud taget alltifrån äldreomsorg till
            sjukvård i övrigt och naturligtvis också vid sådana här beslut.
            Men dessa problem blir inte större av biobankslagen. De problemen
            måste vi hantera oavsett vilken del av vården och omsorgen vi
            talar om.
          </note>
          <note>
            Nu är frågan föremål för utredning, och vi kommer att få den.
            Hade vi fattat ett beslut att avvakta med biobankslagen med detta
            som argument hade vi kommit i ett mycket osäkert rättsläge för
            patienterna.
          </note>
          <note>
            Anf. 45 CRISTINA HUSMARK PEHRSSON
          </note>
          <note>
            (m):
          </note>
          <note>
            Fru talman! Det handlar inte om att försena biobankslagen, herr
            socialminister. Det handlar om att man skulle ha varit ute i tid
            med ställföreträdarfrågan.
          </note>
          <note>
            Europarådet har i konventionen om mänskliga rättigheter och biomedicin
            betonat att en beslutsförmögen patient ska ge sitt fria och informerade
            samtycke till medicinska åtgärder. För personer som inte själva
            är i stånd att göra det säger man år 1997 i konventionen: När
            en vuxen person inte har förmåga att samtycka till en medicinsk
            åtgärd beroende på psykisk störning, sjukdom eller liknande skäl
            får åtgärden vidtagas endast om det är till direkt nytta för patienten
            och med tillstånd från patientens ställföreträdare eller från
            en myndighet, en person eller ett organ med stöd av lagen.
          </note>
          <note>
            Sverige har skrivit under konventionen men inte ratificerat den.
            Det betyder att Sverige inte är bundet av dess bestämmelser. Detta
            fanns i konventionen från 1997. Demensförbundet och Socialstyrelsen
            har larmat om ställföreträdarfrågan sedan 1999. Socialministern
            tycker tydligtvis inte att detta är ett problem att det i dag
            finns personer i Sverige som inte kommer att få en likvärdig behandling.
            Det beklagar jag.
          </note>
          <note>
            Det handlar om att man är alldeles för sent ute med detta.
          </note>
          <note>
            I t.ex. Norge finns en norsk lag patienträttigheter.
          </note>
          <note>
            Den är en betydligt mer långtgående lagreglering av patientens
            ställning. Det är den tydligaste av patientlagar i Europa. Den
            lagen trädde i kraft den 1 januari
          </note>
          <note>
            2001. Där har man samlat ihop utspridda lagar, och man har patienten
            som utgångspunkt. Vad avser ställföreträdarfrågan anger lagen
            en rangordning om vem som ska tillfrågas när patienten inte längre
            kan uttrycka sin vilja.
          </note>
          <note>
            Jag får avslutningsvis säga att jag tolkar socialministern som
            att det inte kommer att hända någonting för de beslutsoförmögna.
            De får väl hoppas att de inte drabbas av någon allvarlig sjukdom.
            Gör de det riskerar de att inte få en likvärdig behandling som
            det ser ut i dag.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2001/02:422 om statlig finansiering
            av äldreomsorgen
          </note>
          <note>
            Anf. 46 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Cristina Husmark Pehrsson har frågat mig dels vilka
            åtgärder jag tänker vidta för att garantera också äldre med vård
            och omsorgsbehov rätten att fritt kunna flytta mellan kommuner
            i Sverige, dels vilka åtgärder jag avser att vidta för att införa
            statlig finansiering av äldreomsorgen för att på detta sätt uppnå
            verklig valfrihet och mångfald.
          </note>
          <note>
            Socialstyrelsen har följt upp effekterna av äldres och sjukas
            rätt att flytta till annan kommun åren 1998
          </note>
          <note>
            och 2000. Socialstyrelsens huvudintryck efter den senaste uppföljningen
            är att för flertalet kommuner har tillämpningen av ansökningar
            enligt 6 h § i socialtjänstlagen (nuvarande 2 kap. 3 §) inte inneburit
            några större problem. Huvuddelen av landets kommuner har inte
            haft några större besvär med att upplåta platser i särskilda boenden
            för det lilla antal personer det rör sig om som ansökt om och
            fått bifall till flyttning. Det är endast ett trettiotal kommuner
            som har haft svårt att leva upp till lagstiftningens intentioner.
            Det är främst kranskommuner i storstadsregionerna som fått många
            ansökningar som har sådana svårigheter, i huvudsak beroende på
            bristen på särskilda boenden. Det sker inte några stora flyttströmmar
            mellan kommunerna. Endast nio kommuner har haft en nettoinflyttning
            på mellan sex och nio personer.
          </note>
          <note>
            Kommunerna har valt att bygga ut äldreomsorgen på olika sätt.
            Vissa kommuner har valt att i första hand bygga ut öppenvårdsinsatser
            och i andra hand fler platser i särskilda boendeformer. I storstadslänen
            har olika initiativ tagits för att åstadkomma ett bättre samarbete
            när det gäller effektivare utnyttjande av varandras resurser.
            Ett exempel är nordvästra Skånes kommuner och Malmö kommun som
            tar fram en databas med information om lediga platser i särskilda
            boenden.
          </note>
          <note>
            När det gäller de ekonomiska konsekvenserna för kommunerna har
            reformen inneburit att nästan lika många kommuner har fått ökade
            kostnader på grund av nettoinflyttning som kommuner som fått minskade
            kostnader på grund av nettoutflyttning. I 82 kommuner har kostnaderna
            ökat med ca 85 miljoner kronor, och i 95 kommuner har kostnaderna
            minskat med 72
          </note>
          <note>
            miljoner kronor. Drygt 100 kommuner har inte fått några kostnader
            alls annat än administrativa kostnader i samband med biståndsbedömningen.
            Sammantaget rör det sig inte om några uppseendeväckande stora
            kostnader för dem som flyttar in från andra kommuner räknat på
            totalkostnaderna för äldreomsorgen.
          </note>
          <note>
            Skillnader i behov av kommunal service beaktas i det kommunala
            utjämningssystemet. Förändringar i åldersstrukturen uppdateras,
            och förnyade beräkningar görs årligen och beaktas i kostnadsutjämningen.
            En statlig utredning har för närvarande i uppdrag att se över
            utjämningssystemet och ska lämna förslag till förändringar senast
            i oktober 2003.
          </note>
          <note>
            Socialstyrelsens uppfattning är att tillämpningen av § 6 h har
            fungerat väl i de flesta kommuner och finner inte några starka
            skäl som talar för en lagöversyn. Många äldre har genom flyttningen
            till andra kommuner kommit närmare sina barn och andra anhöriga,
            vilket var lagens syfte.
          </note>
          <note>
            Äldreomsorgen är en samhällelig angelägenhet och ska vara ett
            kommunalt ansvar. Detta till trots har staten tillfört stora resurser
            till äldreomsorgen. Det har skett genom ökade generella statsbidrag
            och särskilda satsningar. Detta visar att staten kan hjälpa till
            i situationer då kommunerna behöver extra resurser.
          </note>
          <note>
            En statlig finansiering av äldreomsorgen löser inte frågan om
            valfrihet och mångfald när det gäller äldre som vill flytta till
            särskilt boende. För att ha rätt att flytta till särskilt boende
            krävs att den äldre har ett varaktigt behov av vård och omsorg.
            Många av dem som söker från andra kommuner har inte dessa stora
            behov och får därför avslag på sin ansökan.
          </note>
          <note>
            Den nya bestämmelsen i socialtjänstlagen om rätten att flytta
            kom till för att förverkliga de grundläggande målen om valfrihet
            och självbestämmande.
          </note>
          <note>
            De problem som några kommuner i framför allt storstadsregionerna
            uppger bör i första hand lösas mellan dem.
          </note>
          <note>
            Anf. 47 CRISTINA HUSMARK PEHRSSON
          </note>
          <note>
            (m):
          </note>
          <note>
            Fru talman! Tack för detta svar! Socialministern, det är nu den
            tredje debatten vi har här om äldrefinansieringen.
          </note>
          <note>
            Låt mig börja med att fråga socialministern om han verkligen
            vill att äldre med vård- och omsorgsbehov ska kunna flytta och
            bo var de vill i landet. I dag är det nämligen inte så därför
            att kommunerna är fast i ett ekonomiskt styrsystem som inte gynnar
            vare sig valfrihet, mångfald eller kvalitet - vad lagen än säger.
          </note>
          <note>
            Äldres valfrihet är faktiskt en chimär i dag. Ordet valfrihet
            är fint på papperet. Kanske kan det t.o.m.
          </note>
          <note>
            tilläggas att en del äldre snarast verkar få
          </note>
          <note>
            "kommunarrest". Man hindras från att flytta.
          </note>
          <note>
            Låt oss titta närmare på den utredning som socialministern nämnde
            och som gäller en utvärdering av
          </note>
          <note>
            § 6 h i socialtjänstlagen som ska ge äldre rätt att kunna flytta.
            Man har intervjuat representanter för samtliga kommuner och stadsdelar
            samt biståndshandläggare osv. I utvärderingen står det faktiskt
            att kommunerna ser äldre som vill flytta in till en kommun som
            ett problem, en kostnad och ett irritationsmoment.
          </note>
          <note>
            Tänk om barnfamiljer skulle behöva ansöka om att flytta till
            en annan kommun! De genererar ju också kostnader i form av barnomsorg
            och skola. Tänk om de skulle behöva ansöka och bli nekade, och
            tänk om jag skulle vilja flytta till ett annat boende i en annan
            kommun och av någon anledning blev bedömd efter mina behov och
            fick avslag! Då tror jag att det skulle bli stora tidningsskriverier.
            Men när 2 000
          </note>
          <note>
            äldre, som Socialstyrelsen i det här fallet har tittat på, med
            vård- och omsorgsbehov vill flytta till en annan kommun men inte
            får det syns det inte i pressen. I
          </note>
          <note>
            svaret från socialministern kallas de för ett litet antal.
          </note>
          <note>
            Vad är det då som skiljer en frisk skattebetalare eller en barnfamilj
            från en sjuk person? Jo, de behov som jag har som sjuk ska utvärderas
            av någon annan.
          </note>
          <note>
            Någon annan ska avgöra mina behov. Men som frisk behöver jag
            inte fråga någon, utan då kan jag bara flytta. Det är ojämlikt
            i detta land, socialministern, mellan friska och sjuka.
          </note>
          <note>
            Socialstyrelsen har också intervjuat biståndshandläggare. Man
            säger så här:
          </note>
          <note>
            "Vissa kommuner har infört som en rutin att besöka samtliga sökanden
            i deras hemkommun oberoende av var de bor i Sverige." Det kan
            kanske verka ambitiöst. Sedan säger Socialstyrelsen i sin kommentar:
            "För en kommun som erhållit ett stort antal ansökningar kan detta
            medföra stora kostnader. Å
          </note>
          <note>
            andra sidan kan dessa kostnader vägas upp om hembesöket innebär
            att den äldre tar tillbaka sin ansökan."
          </note>
          <note>
            Varför vill då äldre flytta? Ska de inte bara vara tacksamma
            över att över huvud taget ha fått en plats?
          </note>
          <note>
            Socialstyrelsen har tittat på varenda ansökan. Man vill, precis
            som socialministern säger, flytta till sina barn, till hemtrakter
            och till ett annat vårdinnehåll med språk som gemenskap. Det kan
            handla om homosexuella och om andra vårdformer. Man vill också
            välja bort.
          </note>
          <note>
            Socialministern talar i svaret om ett litet antal.
          </note>
          <note>
            2 000 personer är tydligen ett litet antal som man inte behöver
            fästa så stor vikt vid.
          </note>
          <note>
            När, Lars Engqvist, blir äldre som vill flytta tillräckligt många
            för att också deras behov ska värderas likvärdigt med våra behov
            när det gäller möjligheten att få flytta? När blir äldre med vård-
            och omsorgsbehov tillräckligt många för att vi ska fästa uppmärksamhet
            vid deras önskemål?
          </note>
          <note>
            Anf. 48 Socialminister LARS ENGQVIST
          </note>
          <note>
            (s):
          </note>
          <note>
            Fru talman! När vi talar om huruvida ett antal är litet eller
            stort är utgångspunkten om det är så stort att det inte går att
            lösa med nuvarande system eller om det är så pass litet att det
            borde vara möjligt för kommunerna att i direkt samverkan med varandra
            lösa problemet. Jag menar att det är fullt möjligt att lösa problemet.
          </note>
          <note>
            Alternativa lösningar med statlig finansiering löser nämligen
            över huvud taget inte det grundläggande problemet: att vi ska
            se till att kommunerna har en långsiktig planering för utbyggnad
            av det särskilda boendet.
          </note>
          <note>
            Äldreomsorgen är en kommunal angelägenhet.
          </note>
          <note>
            Varje kommun måste planera för att bygga ut så att det finns
            platser. Det handlar då inte bara om dem som bor i kommunen utan
            också om att göra en bedömning av i vilken mån man kan räkna med
            att andra flyttar in och önskar bosätta sig i kommunen.
          </note>
          <note>
            Detta är alltså en kommunal skyldighet.
          </note>
          <note>
            Med en statlig finansiering, en sorts äldrepeng, försvinner ansvaret
            för kommunerna när det gäller att planera för detta. Med pengen
            i hand, utan att det finns ett äldreboende, är man helt utan trygghet.
            Vem tar ansvar för att det verkligen finns en plats att söka i
            den kommun som jag vill bo i om kommunen inte har det grundläggande
            ansvaret? Pengarna kan vara en tröst. Men finns det ingen plats
            att använda pengarna till står man helt utan trygghet.
          </note>
          <note>
            Jag tror alltså inte att en framtida lösning skulle vara att
            ersätta nuvarande kommunala skyldigheter på äldreomsorgens område
            med en sådan statlig peng därför att det garanterar inte att det
            verkligen finns en plats när en sådan behövs. Skillnaden mellan
            den friske och den som behöver vård och omsorg är ju att den senare
            behöver just detta. Då måste man ansöka om en plats. Det handlar
            inte om vilken bostad som helst, utan det handlar om att ansöka
            om att få just en plats i särskilt boende med den personal som
            behövs för att man ska klara ett anständigt liv. Alltså måste
            man ansöka. Ansökan handlar således inte om en flyttningsansökan
            vilken som helst utan om en ansökan om att få vård och omsorg.
            De flesta som får ett nej får det därför att deras omsorgsbehov
            inte bedöms på samma sätt som man bedömer det på andra områden.
          </note>
          <note>
            Att vi har en ansökan och en bedömning är alltså ganska rimligt
            när det gäller så stora insatser. Vad det handlar om är att se
            till att äldre faktiskt får möjlighet att själva välja i vilken
            kommun de vill ta del av detta. Om jag har mina anhöriga i en
            annan kommun ska jag kunna söka dit. Då ska kommunen vara skyldig
            att leverera detta. Det löser vi inte genom att införa en sorts
            äldrepeng därför att pengen inte ger kommunerna en skyldighet
            att leverera den omsorg som behövs.
          </note>
          <note>
            Det är bara med nuvarande system som vi kan klara detta. Sedan
            gäller det att se till att kommunerna samverkar när det gäller
            att öppna för möjligheter för äldre att flytta från en kommun
            till en annan.
          </note>
          <note>
            Anf. 49 CRISTINA HUSMARK PEHRSSON
          </note>
          <note>
            (m):
          </note>
          <note>
            Fru talman! Det var roligt att höra socialministern vid ett flertal
            tillfällen här nämna den moderata äldrepengen. Jag har inte nämnt
            den i dag, men det är bra när det här liksom börjar gå in. Då
            börjar man också förstå och acceptera metodikerna.
          </note>
          <note>
            Socialministern säger i svaret att man ser ekonomin totalt sett
            vad gäller flyttningar som ett nollsummespel. Det blir då ännu
            mer anmärkningsvärt att man inte ska lägga ihop pengarna. I svaret
            sägs följande:
          </note>
          <note>
            "När det gäller de ekonomiska konsekvenserna för kommunerna har
            reformen inneburit att nästan lika många kommuner har fått ökade
            kostnader på grund av nettoinflyttning som kommuner som fått minskade
            kostnader på grund av nettoutflyttning. I 82
          </note>
          <note>
            kommuner har kostnaderna ökat - - -, och i 95
          </note>
          <note>
            kommuner har kostnaderna minskat - - -. Drygt 100
          </note>
          <note>
            kommuner har inte fått några kostnader alls annat än administrativa
            kostnader."
          </note>
          <note>
            Då kan jag väl undra om socialministern tycker att det är rimligt
            att vissa kommuner ska tjäna på att de kanske har långa köer och
            inte kan erbjuda vård och omsorg så att äldre i stället flyttar
            till andra kommuner.
          </note>
          <note>
            Då spar den första kommunen ett antal kronor, medan den mottagande
            kommunen får mycket mer kostnader, för varje särskilt boende kostar
            300 000-
          </note>
          <note>
            400 000 kr. Det är väldigt mycket pengar, och det handlar inte
            bara om storstadskommuner.
          </note>
          <note>
            Vi har sett det t.ex. i Ljusdal. Dit ville tio äldre flytta,
            men det vara bara en som kom. Till Karlskrona ville 15 flytta,
            fyra kom. Till Sunne ville fyra flytta, men bara en kom. Det är
            alltså många som vill flytta till små kommuner men som hindras.
            Hade de haft med sig pengarna från den kommun där de faktiskt
            har haft vård och omsorg tidigare skulle de säkert ha varit välkomna.
            I dag tar sig kommunpolitikerna för pannan och säger: Låt oss
            inte få en massa äldre som flyttar in och som vill ha stora omsorgsbehov
            tillgodosedda, för det har vi inte råd med i kommunen.
          </note>
          <note>
            När vi då ser att det är ett nollsummespel, att den ena kommunen
            tjänar, den andra förlorar, är det väl logiskt att lägga ihop
            de här pengarna. Låt kommunerna behålla det yttersta ansvaret,
            men se till att pengarna följer individen, vad vi sedan än kallar
            det.
          </note>
          <note>
            Då får kommunerna möjlighet att säga: Välkommen till kommunen.
            Vi är en liten kommun, vi har ett litet skatteunderlag, men ni
            har ju pengarna med er,
          </note>
          <note>
            300 000 kr, för vad omsorgen kostar. Välkommen hit, vad roligt!
            Men i dag tar man sig för pannan och säger: Äldre som vill flytta
            in är en kostnad, en belastning, ett irritationsmoment.
          </note>
          <note>
            Det finns många exempel. Vi ser sommarkommuner som i dag är oroliga
            inför den stundande sommaren för vad äldreboende i vård och omsorg
            ska kosta.
          </note>
          <note>
            Sommargästerna fördyrar, skriver Bohuslänningen.
          </note>
          <note>
            Nu har småkommunerna i Bohus län och Dalsland tröttnat. De vill
            inte längre stå för notan när de ordnar hemsjukvård och hemtjänst
            till besökare från andra kommuner. Höörs kommun med en stor stiftsgård
            och med många som behöver vård och omsorg gör det jättegärna,
            men när den andra kommunen tjänar på och kan ge hemvårdspersonalen
            sommarsemester i de äldres vinterkommun, varför kan man inte få
            pengarna med sig från den kommunen? Jag förstår inte att det ska
            vara så.
          </note>
          <note>
            Dessutom kostar alla de nya biståndsprövningar som måste till
            när någon ska flytta en massa pengar. I
          </note>
          <note>
            Skåne skulle det, med tanke på dem som ville flytta ut från en
            skånsk kommun och dem som ville flytta in, i själva verket betyda
            en nettoinflyttning av åtta personer efter bedömning av 151 ansökningar.
            I Västra Götaland behövde man bedöma 269 ansökningar för att sju
            netto skulle flytta ut från Västra Götaland.
          </note>
          <note>
            Vad kostar inte dessa nya biståndsprövningar?
          </note>
          <note>
            Det handlar inte bara om att man begär för mycket, utan vi har
            så olika biståndsprövningar i kommunerna att vi inte klarar av
            att ge en rättvis vård i det här landet vad avser äldreomsorgen.
          </note>
          <note>
            Anf. 50 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Frågan är: Finns det anledning att ändra finansieringssystemet
            för äldreomsorgen? Jag tycker inte att det finns anledning att
            göra det. Däremot finns det en rad problem i samspelet mellan
            kommunerna. Interpellationssvaret visar att det knappast är någon
            brist på resurser. De kommuner som får ökade kostnader motvägs
            av att andra kommuner får ungefär lika mycket minskade kostnader.
            Det handlar om att se till att samspelet mellan kommunerna fungerar
            och att man hittar ett system som gör att det går att samverka
            och få ett bättre samspel.
          </note>
          <note>
            Jag är inte alls främmande för att diskutera i vilken mån man
            ska justera utjämningssystemet inom kommunerna för att hitta ett
            system som reglerar detta. Men det grundläggande är att det är
            kommunerna som ska ansvara för planering, det är otroligt viktigt,
            och att de eventuella delproblem i samband med att människor flyttar
            från en kommun till en annan måste kunna lösas inom systemet.
            Tar vi steget över till en helstatlig finansiering då får vi ett
            nytt system som jag menar skapar helt nya problem som enligt min
            bedömning skulle skapa större svårigheter än det nuvarande systemet.
            Det är förhållandevis få som flyttar. Det är ett förhållandevis
            litet problem jämfört med den stora andel äldre som i dag får
            vård och omsorg. Det bör vara möjligt för kommunerna att hantera
            det.
          </note>
          <note>
            Den irritation som refereras i rapporter handlar i huvudsak om
            det problemet att man söker flyttning trots att det är ganska
            korta avstånd - i storstadsområdena. Man söker från en kommun
            till en annan trots att det kanske inte tar mer än en halvtimme
            att ta sig från den kommun man bor i till de anhöriga. Då har
            flera kommuner velat införa en sorts regel att om det handlar
            om mindre än en kvarts avstånd ska man inte få flytta. Socialstyrelsen
            påpekar att en sådan regel inte kan införas. Man kan inte bedöma
            tiden på det sättet. Socialstyrelsen avråder från att ändra systemet.
          </note>
          <note>
            Men den irritation som har varit har gällt korta flyttningar
            där man vill komma nära anhöriga trots att avstånden inte är så
            långa. Det är någon som påpekade att det t.o.m. kan vara så att
            den nya adressen är längre ifrån än den gamla när man har flyttat
            från en kommun till en annan. Det är den irritationen som man
            pekar på. Socialstyrelsen säger i sin rapport att man inte ska
            ta hänsyn till sådant, man kan inte göra den typen av bedömningar,
            och föreslår heller ingen lagändring.
          </note>
          <note>
            Jag tror att det är fullt möjligt att se till att kommunerna
            samverkar bättre än i dag och att man på den kommunala nivån kan
            lösa detta, i stället för att vi går över till ett helt nytt system
            där staten tar över hela det finansiella ansvaret, som skulle
            vara ett bytarsystem med mycket stora risker.
          </note>
          <note>
            Anf. 51 CRISTINA HUSMARK PEHRSSON
          </note>
          <note>
            (m):
          </note>
          <note>
            Fru talman! Det grundläggande problemet, som jag ser det, är
            att andra människor ska avgöra mina behov. Vi har "olikvärdig"
            biståndsbedömning i hela landet, vi måste få den mer likvärdig.
            Vi ska inte göra nya bedömningar så fort någon ska flytta. Det
            kan lätt kopplas ihop med den kommunala ekonomin. Vi har sett
            det. I Karlskrona var det 15 som ville flytta in, bara fyra fick
            komma. I dag har man en kö till det särskilda boendet på 80 personer.
            Det avskräcker.
          </note>
          <note>
            Hade de äldre i stället haft pengarna med sig hade detta kunnat
            lösas bättre. Då tror jag att man hade kunnat nyanställa i Karlskrona
            eller bygga nytt.
          </note>
          <note>
            Jag och Moderaterna tycker att vi ska lägga ihop pengarna, de
            67 miljarderna, till äldreomsorgen i dag och låta dem sedan följa
            patienten eller de äldre efter val. Så gör vi när vi går till
            tandläkare eller sjukvården. Nu ska t.o.m. norrlänningarna kunna
            välja sjukvård. Vad vi har reagerat emot var att de var inlåsta
            i sitt landsting. Nu får de bättre möjligheter. Vi ska ge också
            äldre med vård- och omsorgsbehov möjlighet att välja.
          </note>
          <note>
            Tack för att socialministern säger att skatteutjämningssystemet
            måste göras om, det fungerar inte. Vi ser att man i dag får "cleara"
            två år efter, ja, då har man redan eventuellt kört kommunens ekonomi
            i botten.
          </note>
          <note>
            Slutligen: För att få pengarna att räcka till totalt sett inom
            äldreomsorgen måste vi - vi har uttryckt det i ett flertal gånger
            - få en parlamentarisk beredning som ser över hur vi ska garantera
            att det finns tillräckligt mycket pengar för en god vård och äldreomsorg
            i framtiden. Alla partier ska komma fram till en lösning som håller
            över tid och över val. LO, SKTF,
          </note>
          <note>
            Kommunal, Riksförsäkringsverket, Claes Örtendahl m.fl., Lars
            Söderström i ESO-rapporten, alla säger att någonting måste göras,
            se till att det någonting händer. I dag är det kris, men det är
            ingenting mot vad som kommer att kunna hända på 2000-talet.
          </note>
          <note>
            Anf. 52 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Vid omfattande vård- och omsorgsinsatser går det
            inte att undvika att någon annan måste bedöma behovet. Det finns
            inget system någonstans i världen som utgår från att ingen gör
            en annan bedömning. Detta är problemet när det handlar om stora
            vård- och omsorgsinsatser. Någon gör en bedömning.
          </note>
          <note>
            Även om det teoretiskt skulle kunna tänkas att vi hade ett helt
            privat försäkringssystem är det någon i försäkringsbolaget som
            bedömer ifall jag behöver det som jag önskar mig. I fråga om stora
            omsorgs- och vårdinsatser är det nödvändigt att ha den prövningen.
          </note>
          <note>
            Det måste ske.
          </note>
          <note>
            Den prövning vi nu har ligger på kommunal nivå.
          </note>
          <note>
            Jag menar att detta i allt väsentligt fungerar bra. Nu vet jag
            inte exakt hur många kommuner som har sagt nej, men flertalet
            av dem som har sagt nej har gjort det därför att de inte bedömer
            att ett behov föreligger.
          </note>
          <note>
            Det är den bedömning som kommunerna har en skyldighet att göra.
          </note>
          <note>
            Det är väldigt få bedömningar som handlar om att man helt enkelt
            säger nej beroende på att man inte har plats. Men det är det andra
            argumentet, alltså att man inte har plats. Och vi får ju inte
            fler platser i Karlskrona för att man har många ansökningar. Problemet
            är att kommunerna måste ha en långsiktigare planering, och en
            tydligare planering, när det gäller särskilt boende. Där arbetar
            de flesta länsstyrelser - jag skulle tro att det också sker i
            Blekinge - med att stimulera kommunerna till en långsiktigare
            planering för framtida behov. När man gör det ska man också ta
            hänsyn till möjligheten att flytta.
          </note>
          <note>
            Det finns kommuner, exempelvis Piteå kommun uppe i Norrbotten,
            som har en fantastisk idé. Man ser alltid till att man har några
            platser mer än man behöver. Det kallas ibland för Piteåmodellen.
            Det har inneburit lägre kostnader eftersom folk vet om att det
            alltid finns plats. Det märkvärdiga är alltså att de har lägre
            kostnader per invånare än övriga Norrbotten när det gäller äldreomsorg
            genom att de alltid har någon plats ledig. Tänk om vi kunde få
            den situationen i flertalet kommuner. Då skulle vi inte ha det
            här problemet. Så planering, långsiktighet och framför allt tillgång
            till fler platser än vi har i dag - det löser problemet.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2001/02:372 om utbildningsnivån och
            tillsynen inom äldrevården
          </note>
          <note>
            Anf. 53 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Cathrine Pålsson har frågat mig dels vilka åtgärder
            jag avser att vidta för att de äldre ska garanteras god vård av
            välutbildad personal, dels om jag avser att vidta åtgärder så
            att det blir samma tillsynsmyndighet över landstingens och kommunernas
            sjukvård och omsorg.
          </note>
          <note>
            I de flesta kommuner finns i dag ett stort behov av att rekrytera
            personal inom äldreomsorgen. Det handlar bl.a. om sjuksköterskor,
            rehabiliteringspersonal och personal i arbetsledande befattning.
            Kommunerna har - av flera olika skäl - haft svårt att tillgodose
            detta personalbehov. En förklaring är att kommunerna inte har
            lyckats skapa tillräckligt attraktiva arbetsvillkor för anställda
            inom äldreomsorgen.
          </note>
          <note>
            Andra förklaringar är brister i arbetsorganisation och arbetsmiljö
            samt svårigheter för personal att få tillgång till kompetensutveckling.
          </note>
          <note>
            Behoven av att anställa ny personal kommer också att öka under
            kommande år eftersom antalet äldre i höga åldrar beräknas öka
            kraftigt redan under den närmaste femårsperioden - och därmed
            också de samlade vårdbehoven. Det under många år successivt förbättrade
            hälsoläget bland äldre kommer endast delvis att kunna hålla tillbaka
            denna utveckling.
          </note>
          <note>
            Samtidigt kommer antalet pensionsavgångar bland vård- och omsorgspersonal
            att öka betydligt redan inom några år. Även behovet av kompetenshöjande
            insatser bland befintlig personal kommer att öka framöver, främst
            på grund av att vårdtyngden hos omsorgstagarna ökar alltmer och
            därmed också deras behov av kvalificerad medicinsk vård.
          </note>
          <note>
            Utvecklingen inom äldreomsorgen och dess konsekvenser när det
            gäller behoven av rekryteringar och kompetenshöjande insatser
            har kartlagts i ett flertal olika sammanhang. Tyvärr har de åtgärder
            som hittills vidtagits av huvudmännen för att tillgodose behoven
            visat sig vara otillräckliga.
          </note>
          <note>
            På senare år har staten tagit flera initiativ för att skapa bättre
            förutsättningar för kompetensförsörjningen inom kommunernas vård
            och omsorg. Satsningar har skett främst inom utbildningsområdet,
            där staten har ett ansvar bl.a. för dimensioneringen av vissa
            högre utbildningar. Nämnas bör särskilt att antalet platser på
            sjuksköterskeutbildningen och läkarutbildningen har utökats. Vidare
            har staten fr.o.m.
          </note>
          <note>
            den 1 januari 2002 övertagit huvudmannaskapet för landstingens
            vårdutbildningar, vilket förbättrat förutsättningarna att anpassa
            dimensioneringen av dessa utbildningar. Satsningar görs också
            på att underlätta för personer med utländsk utbildning inom vård
            och omsorg. Utbildningar med vård- och omsorgsinriktning inom
            gymnasiet och inom universitet och högskola har kartlagts och
            brister lyfts fram.
          </note>
          <note>
            Staten har också bidragit med ekonomiska resurser. Sedan år 1997
            har kommunsektorn tillförts ca
          </note>
          <note>
            25 miljarder kronor i utökade statsbidrag för bl.a.
          </note>
          <note>
            vård- och omsorgsändamål.
          </note>
          <note>
            Cathrine Pålsson lyfter i sin frågeställning fram äldre med olika
            typer av demenssjukdom. Jag vill här nämna att regeringen nyligen
            har tillsatt en arbetsgrupp för att kartlägga vissa frågor med
            anknytning till personer med sådana sjukdomar, bl.a. vilken typ
            av kompetensutveckling av befintlig personal som krävs för att
            vårdtagare ska kunna ges en vård och omsorg anpassad efter deras
            speciella behov.
          </note>
          <note>
            Jag vill också nämna att jag har initierat åtgärder som syftar
            till att åstadkomma en samlad statlig åtgärdsplan för rekryteringar
            och kompetensutveckling inom äldreomsorgen.
          </note>
          <note>
            Det finns en tendens att lägga ansvaret för brister i vård och
            omsorg på tillsynsmyndigheterna när det i själva verket är kommuner
            som i vissa fall inte klarar av att ge människor den hjälp och
            det stöd de behöver.
          </note>
          <note>
            Det betyder dock inte att tillsynsmyndigheternas arbete är av
            underordnad betydelse. Tvärtom behövs en effektiv statlig tillsyn
            inom socialtjänsten för att uppmärksamma kommunerna på fel och
            brister samt för att bidra till kunskapsutvecklingen inom området.
          </note>
          <note>
            Ingenting garanterar dock att tillskapande av nya myndigheter
            eller en omfattande samordning av tillsyn inom en och samma myndighet
            ger en effektivare tillsyn. Däremot tror jag att ökad samverkan
            mellan befintliga tillsynsorgan ger en bättre tillsyn. Och just
            samverkan är något som tillsynsmyndigheterna måste bli bättre
            på.
          </note>
          <note>
            Jag anser att tillsynen över hälso- och sjukvården med fördel
            kan utföras parallellt med tillsynen av den sociala äldreomsorgen.
            En sådan modell håller också på att byggas upp inom ramen för
            ett nationellt program för tillsyn. Regeringen har i regleringsbrev
            till tillsynsmyndigheterna uttalat att de ska vidareutveckla det
            sociala tillsynsarbetet inom ramen för det nationella programmet.
            Syftet är dels att uppnå ökad samordning såväl mellan länsstyrelserna
            som mellan den regionala och nationella tillsynen, dels att åstadkomma
            en ökad samordning vad gäller tillsynen över socialtjänsten och
            hälso- och sjukvården.
          </note>
          <note type="speaker">
            Anf. 54 CHATRINE PÅLSSON (kd):
          </note>
          <note>
            Fru talman! Jag vill börja med att tacka så mycket för svaret
            jag har fått på den här viktiga frågan. Vi tycks ju dela uppfattningen
            att den är viktig. För mig, fru talman, är det helt oacceptabelt
            att man tio år efter att kommunerna övertog ansvaret för vård
            och omsorg om våra äldre fortfarande konstaterar att det är minst
            40 % som saknar utbildning av dem som vårdar våra äldre.
          </note>
          <note>
            För mig känns det nästan som att vi diskriminerar våra äldre
            när vi inte tycker att en adekvat utbildning är så viktig som
            den är när vi vårdar medelålders och unga människor. Jag tycker
            att man med rätta kan säga att vi inte riktigt följer med. När
            vi nu bestämmer om ett nytt huvudmannaskap för äldrevården hänger
            vi inte riktigt med på att vi också ska ha välutbildad personal.
            Jag tycker att vi ska be om ursäkt för detta, för att vi inte
            har klarat av det.
          </note>
          <note>
            Samtidigt tror jag också att inom det rekryteringsbehov som finns,
            som socialministern har tagit upp, är undersköterskan en oerhört
            viktig yrkesgrupp.
          </note>
          <note>
            Tyvärr har nu undersköterskeutbildningen i princip nästan försvunnit.
            Det är nu en helt annan utbildning.
          </note>
          <note>
            Det tycker jag är mycket beklagligt. Undersköterskan har en otroligt
            viktig funktion när det gäller omvårdnadsarbetet. Jag tror att
            det är nyckeln i sjukvården att vi får det mångprofessionella
            arbetslaget så att vi får arbeta med det som vi verkligen är utbildade
            för. Då tror jag att man även i äldrevården måste plocka fram
            rehabiliteringspersonal, som socialministern har gjort.
          </note>
          <note>
            Vi måste ha kuratorer, undersköterskor, läkare. Vi behöver också
            ekonomer osv. så att vi verkligen möter de här vårdbehoven.
          </note>
          <note>
            När det så gäller arbetsmiljön finns det väldigt mycket att säga.
            Jag skulle bara vilja säga att jag tror att för väldigt många
            som jobbar inom den kommunala äldreomsorgen har stressen blivit
            en faktor som är oerhört jobbig; att känna sig otillräcklig varenda
            dag man går hem från jobbet. Man vill göra ett gott jobb för våra
            äldre men man har inte tid att göra det.
          </note>
          <note>
            Vi kristdemokrater har ju många gånger pratat om att vi behöver
            mer tid på jobbet. Jag hade möjlighet att vara med på den offentliga
            utfrågningen gällande de långa sjukskrivningarna som socialförsäkringsutskottet
            hade initierat förra veckan. Där var en av de faktorer som kom
            fram att vi måste hitta en arbetsmiljö där man kan vara även om
            man inte kan göra
          </note>
          <note>
            100 % insats. Vi måste hitta en miljö där det finns tid för vård,
            där det finns tid för omsorg och där det också räknas som vård
            och omsorg att jag pratar, lyssnar och inte utför någon handgriplig
            behandling.
          </note>
          <note>
            Jag vill verkligen fråga socialministern om inte också han tycker
            att det behövs mer personal inom vård och omsorg och även om undersköterskans
            roll och den utbildningen. Jag vet ju också att huvudmannaskapet
            för sjuksköterskeutbildningen har gått över till staten, och jag
            tycker att det är bra. Jag tycker att det är mycket bra. Men just
            det här med det mångprofessionella arbetslaget vill jag ställa
            min första fråga om.
          </note>
          <note>
            Anf. 55 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Låt oss inte glömma bort att det under de senaste
            åren faktiskt har skett en ganska påtaglig nyrekrytering till
            äldreomsorgen. Under en femårsperiod handlar det om 30 000 fler,
            exakt 29 000 fler tror jag att det är, som jobbar i äldreomsorgen
            i dag än för fem år sedan.
          </note>
          <note>
            Det är en personalökning som innebär att det i dag är fler anställda
            per vårdtagare än för tio år sedan. Det sker alltså en personalökning
            som inte bara hänger ihop med att vårdbehoven ökar eller att det
            är flera som behöver vård, utan det sker också en kvalitetsökning
            i form av att det är fler anställda per vårdtagare.
          </note>
          <note>
            Den här utvecklingen behöver vi fortsätta. Det behövs ännu fler.
            Men som en följd av det stora rekryteringsbehovet och den stora
            rekrytering som har skett har vi också fått en situation där alltför
            många saknar adekvat utbildning för sina uppdrag. Nu har de flesta
            kommuner egna program för att erbjuda de anställda utbildning
            på jobbet, så att de får en utbildning när de väl är anställda,
            för att se till att målet om att alla som arbetar i äldreomsorgen
            har adekvat utbildning. Men det är en lång väg dit. Det är alltför
            många som i dag saknar utbildning. Det är viktigt att kommunerna
            tar på sig det ansvaret.
          </note>
          <note>
            Grundläggande för den långsiktiga rekryteringen är att vårdutbildningar
            allmänt, inte bara högskoleutbildningar, upplevs som attraktiva.
            Det är inga svårigheter att rekrytera unga människor till läkarutbildning.
            Det är heller inga svårigheter att rekrytera till sjuksköterskeutbildning.
            Dit är det många sökande.
          </note>
          <note>
            Men det är jättestora svårigheter att få intresse för vårdprogrammet
            på gymnasiet.
          </note>
          <note>
            Jag tror att det är så enkelt att förklaringen till detta är
            att vi helt enkelt erbjuder för dåliga arbetsvillkor för dem som
            jobbar i vården. Unga människor söker sig inte till vårdutbildningar,
            därför att de tror inte att detta är ett framtidsjobb. De tycker
            inte att det verkar tillräckligt attraktivt. Man har för lite
            att säga till om, man har för dåliga villkor och kanske också
            för dåligt betalt.
          </note>
          <note>
            Ska vi klara detta på lång sikt måste vi förbättra villkoren
            för dem som jobbar med äldreomsorgen, inte bara för dem som är
            högskoleutbildade utan framför allt för dem som är gymnasieutbildade.
            De måste känna att detta är ett arbete som hör framtiden till
            och att de får arbetsvillkor som är förnuftiga.
          </note>
          <note>
            Det här löser man naturligtvis inte över en natt eller på kort
            tid. Vi måste vara medvetna om att vi måste skapa utrymme för
            kommunerna att se till att öka kostnaderna för äldreomsorgen för
            att de i sin tur ska kunna erbjuda de anställda bättre arbetsvillkor.
          </note>
          <note>
            Bara på det sättet kan vi få det som Chatrine Pålsson är ute
            efter, ett modernare sätt att arbeta inom äldreomsorgen där man
            utnyttjar undersköterskorna och vårdbiträdena för de uppgifter
            som de är bäst på.
          </note>
          <note>
            Äldrevård handlar i mycket stor utsträckning om omvårdnad och
            omsorg. För det behövs det speciellt utbildad personal, och då
            är det undersköterskorna eller, för vissa uppgifter, vårdbiträdena
            det handlar om.
          </note>
          <note type="speaker">
            Anf. 56 CHATRINE PÅLSSON (kd):
          </note>
          <note>
            Fru talman! Det är helt riktigt att det är mycket omvårdnad i
            äldreomsorgen. Men det har också blivit så att det är mycket svårt
            sjuka äldre människor som vårdas i kommunens regi av distriktssköterskor
            t.ex.
          </note>
          <note>
            En av de saker som har inträffat är att distriktssköterskan numera
            nästan hela sin tid har att göra med mycket svårt sjuka människor
            och kan t.ex. inte jobba lika preventivt som de gjorde förut med
            folkhälsoarbete.
          </note>
          <note>
            Jag håller också med om att vi ska höja statusen på vårdutbildningarna,
            det är jätteviktigt. Sedan vet jag också, även om det har kommit
            till nya medarbetare i äldreomsorgen, att det är ett antal yrkesgrupper
            som kanske inte är lika aktiva i äldreomsorgen. De gör andra saker
            och ägnar mycket tid åt administrativt arbete även på den nivån.
            Här behöver man hjälpas åt, framför allt på lokal nivå, att göra
            förändringar.
          </note>
          <note>
            Jag vill också nämna någonting om socialministerns 25 miljarder
            i ökade statsbidrag för bl.a. vårdoch omsorgsändamål sedan 1997.
            Jag har två tabeller med mig. Den ena är från Landstingsförbundet
            och den andra är från Svenska Kommunförbundet. I båda påstås det
            att det blivit mycket marginella resurstillskott nettomässigt
            eftersom staten ger och staten tar.
          </note>
          <note>
            Man plockar bort pengar med ena handen och lägger till dem med
            den andra handen. Det tror jag är en bidragande orsak till att
            det är oändligt många som arbetar inom äldreomsorgen och inom
            landstingens sjukvård som i dag inte känner igen sig: Oj, har
            vi fått så mycket pengar, och ändå ser det ut på detta makabra
            sätt i vården!
          </note>
          <note>
            Jag tycker att det är viktigt att väljarna får reda på att det
            inte har blivit så stora nettotillskott. Då kanske man visar större
            acceptans för och förstår att vi har dåliga resurser.
          </note>
          <note>
            Socialministern har också nämnt demenssjukdomen och att det nu
            kommer en utredning, en arbetsgrupp, för att kartlägga vissa frågor.
            Ja, äntligen! Men jag måste nu vara ärlig och säga, även om det
            i dag är ett av de sista interpellationstillfällena, att jag är
            lite trött på regeringens utredning efter utredning. Det är inte
            så många svårt sjuka människor och inte så många demenssjuka och
            deras anhöriga som känner sig särskilt trygga med att det pågår
            en utredning, för de har ett akut behov.
          </note>
          <note>
            Det är ju bättre att vakna fem i tolv än att inte vakna alls.
            Men jag hoppas verkligen att den här utredningen, som ska ligga
            till grund för kompetensutveckling av vårdpersonalen, ska komma
            till skott.
          </note>
          <note>
            Vi har ju oändligt många människor som är eldsjälar här och som
            kan bidra med väldigt mycket - jag tänker inte minst på Demensförbundet,
            som har jobbat mycket med de här frågorna - så att det händer
            någonting så fort som möjligt.
          </note>
          <note>
            Jag vill ställa frågan: Hur snart kan vi vänta oss att det kommer
            förslag när det gäller vilken kompetens personalen som vårdar
            demenssjuka ska ha och när det gäller andra frågor som tas upp?
          </note>
          <note>
            Anf. 57 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Jag tror att det är ungefär 80 miljarder, om jag
            minns rätt, som staten bidrar med till kommuner och landsting.
            Under den senaste femårsperioden har statsbidraget i alla fall
            höjts med 25
          </note>
          <note>
            miljarder, alltså sedan 1997.
          </note>
          <note>
            Visst, kommunerna har andra åtaganden och också andra utgifter.
            Men utan de 25 miljarder som staten har bidragit med hade vi kanske
            inte haft möjlighet att ens en gång ha en debatt om någon äldreomsorg,
            så visst har det statliga stödet under de senaste åren betytt
            mycket för kommunernas möjligheter att utveckla verksamheten.
            Jag tror att detta är en av förklaringarna till att vi kan se
            att antalet anställda, både i äldreomsorgen och, för landstingens
            del, i sjukvården, har ökat de senaste åren. Kommunerna och landstingen
            har fått en förbättrad ekonomi och kan nu expandera sin verksamhet,
            vilket är nödvändigt.
          </note>
          <note>
            Sedan, Chatrine Pålsson, detta med utredningar.
          </note>
          <note>
            Jag tror, och där är jag lite gammaldags, att det är bra att
            man utreder frågor. Och jag tror att det är alldeles utmärkt att
            vi nu får en utredning om demensvården, där Demensförbundet är
            engagerat. Hade vi haft svar på alla frågorna, om vi hade vetat
            exakt vad vi skulle göra och det inte hade funnits några delade
            meningar om något, hade vi möjligtvis kunnat lägga fram förslag
            direkt. Men vår tradition att utreda och pröva olika alternativ
            för att komma fram till bra förslag tycker jag att vi ska slå
            vakt om.
          </note>
          <note>
            Utredningen har kommit i gång, och jag förväntar mig att vi under
            arbetets gång i arbetsgruppen ska kunna få flera förslag som vi
            ska kunna gå till riksdagen med för att just öka kompetensen och
            framför allt också försöka få en överblick av framtida behov inom
            demensvården.
          </note>
          <note>
            Jag tycker att det är bra att utredningen har kommit i gång.
            Vi kommer att lyssna till Demensförbundet och till de andra som
            deltar i arbetet.
          </note>
          <note type="speaker">
            Anf. 58 CHATRINE PÅLSSON (kd):
          </note>
          <note>
            Fru talman! Jag förstår otroligt väl att också socialministern
            känner oro för kvaliteten inom äldreomsorgen. Ibland när vi står
            här och debatterar om alternativ inom äldreomsorgen diskuteras
            kvaliteten i äldreomsorgen väldigt mycket, men det är i princip
            den offentliga verksamheten har de här bristerna i dag.
          </note>
          <note>
            Socialministern har sagt att han har initierat åtgärder som syftar
            till att åstadkomma en samlad statlig åtgärdsplan för rekrytering
            och kompetensutveckling inom äldreomsorgen. Då vill jag fråga:
            När kommer åtgärdsplanen och vilka initiativ är tagna för den?
          </note>
          <note>
            När det sedan gäller tillsynsmyndigheterna är det bekymmersamt
            att tillsynen inte fungerar, och det är särskilt bekymmersamt
            för de människor som inte själva kan föra sin talan och för de
            människor som inte har några närstående som kan tala för dem.
            Det är just när sådana situationer uppdagas i medierna som vi
            alla känner en frustration. Det borde vara vår plikt att skapa
            en tillsynsmyndighet som fungerade bättre.
          </note>
          <note>
            Jag kan inte se varför länsstyrelserna ska ha tillsynsansvaret
            över äldrevården. I äldrevården ställs det ju precis samma krav
            på kvalitet och innehåll som när vi, som är i den ålder som socialministern
            och jag är, vårdas. Före 1992 var tillsynsmyndigheten densamma.
            Men med det har jag inte sagt att Socialstyrelsen nödvändigtvis
            vore den lämpligaste, utan det borde kanske vara en fristående
            myndighet som har hand om tillsynen.
          </note>
          <note>
            Funderar inte Lars Engqvist på det någon gång?
          </note>
          <note>
            Anf. 59 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Jag tycker att den organisatoriska uppläggningen
            av det tillsynssystem som vi har i dag är alldeles utmärkt. Däremot
            krävs det bättre samordning och framför allt tydliga anvisningar
            om hur tillsynen ska gå till.
          </note>
          <note>
            Nu pågår det en diskussion om att Socialstyrelsen ska utfärda
            tydliga anvisningar om tillsyn som stöd för länsstyrelsernas tillsyn.
            På det viset får man en normering av tillsynen så att man vet
            exakt vad man ska se på och så att rutinerna blir gemensamma.
          </note>
          <note>
            Samverkar Socialstyrelsen och länsstyrelserna när det gäller
            tillsynen tror jag att den kommer att fungera alldeles utmärkt.
            Man kan få samma bedömningar och samma sätt att utöva tillsynen.
            Vi behöver inte inrätta ett nytt verk eller en ny myndighet. Vi
            kan se till att de som i dag har ansvaret fungerar bättre.
          </note>
          <note>
            Chatrine Pålsson tog upp frågan om en gemensam handlingsplan
            för de statliga myndigheter som på olika sätt ansvarar för eller
            berörs av rekrytering.
          </note>
          <note>
            Frågan förbereds nu inom Regeringskansliet. Tanken är att man
            ska uppdra åt ett antal myndigheter - Arbetsmarknadsstyrelsen,
            Arbetsmiljöverket, Högskoleverket, Migrationsverket, Riksförsäkringsverket,
          </note>
          <note>
            Skolverket och Socialstyrelsen - att gemensamt upprätta en handlingsplan
            för kompetensförsörjning som ska utgöra ett stöd för kommuner
            och landsting, men den ska också tydligt visa på de brister som
            finns när det gäller att klara framtidens kompetensförsörjning.
          </note>
          <note>
            Här behöver staten ta ett samlat grepp. Alla statliga myndigheter
            som på något sätt berörs bör samverka kring en gemensam plan.
            Frågan håller på att beredas inom Regeringskansliet, och jag hoppas
            att jag ganska snart kommer att kunna ge myndigheterna detta uppdrag.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2001/02:428 om de funktionshindrades
            vård
          </note>
          <note>
            Anf. 60 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Chatrine Pålsson har frågat vad jag avser att vidta
            för åtgärder för att förbättra samhällets tillsyn och informationen
            till de funktionshindrade.
          </note>
          <note>
            Inte bara för personer med funktionshinder utan för alla människor
            är det angeläget att ha ett trygghetssystem som garanterar värdighet
            och god omsorg.
          </note>
          <note>
            Vi kan alla hamna i situationer när vi måste kunna känna oss
            trygga med den vård, det stöd och den omsorg som myndigheter,
            institutioner och andra erbjuder - både som mottagare av insatserna,
            nära anhörig eller nära vän. Då är det viktigt att de system som
            byggts fungerar på alla nivåer.
          </note>
          <note>
            De styrsystem som staten förfogar över för att detta ska fungera
            är lagar och förordningar, information, ekonomiska styrmedel samt
            tillsyn och kontroll.
          </note>
          <note>
            Tillsyn och kontroll av att lagar fungerar som det är tänkt har
            särskild betydelse när lagstiftningen mer anger mål och intentioner
            än exakta rättigheter, som är fallet när det gäller socialtjänstlagen.
            Även normeringen är viktig, dvs. regler för hur tillsyn bör bedrivas,
            vad som särskilt bör granskas, vad som kan krävas etc. Tillsynsmyndigheter
            behöver vägledning när de granskar och kontrollerar verksamheter
            och inom detta område kommer utvecklingen sannolikt att föra med
            sig större satsningar.
          </note>
          <note>
            Jag vill understryka att vi har en mycket bra lagstiftning på
            socialtjänstområdet. Det gäller särskilt för personer med omfattande
            funktionshinder som utöver socialtjänstlagen har rätt till särskilda
            insatser enligt lagen om stöd och service till vissa funktionshindrade
          </note>
          <note>
            (LSS). Lagarna ger kommunerna en skyldighet att informera, bedriva
            uppsökande verksamhet för att främja förutsättningar för goda
            levnadsförhållanden, bedriva en verksamhet som ska vara av god
            kvalitet, samverka med andra myndigheter och organisationer etc.
          </note>
          <note>
            Lagarna förutsätter således att kommuner är aktiva och tar egna
            initiativ. Det förekommer däremot att kommuner av olika skäl brister
            i tillämpning av lagarna. Därför behöver vi en effektiv tillsyn.
          </note>
          <note>
            Vi har under de senaste åren gjort en hel del för att ge förutsättningar
            för en mer effektiv tillsyn. I den nya socialtjänstlagen som gäller
            från årsskiftet har länsstyrelserna getts större möjligheter att
            ingripa mot missförhållanden. Socialstyrelsen och länsstyrelserna
            har tidigare också fått mer resurser för att utöva tillsyn inom
            äldre- och handikappomsorgen. Socialstyrelsens och länsstyrelsernas
            samarbete har också kunnat utvecklas inom ramen för ett nationellt
            program. Men den kunskap som vinns i tillsynen måste bättre kunna
            föras ut till berörda kommuner.
          </note>
          <note>
            En effektivare tillsyn från samhällets sida räcker dock inte.
            Avgörande är att det finns utbildad och engagerad personal och
            att kommuner tar sitt ansvar.
          </note>
          <note>
            Vi måste satsa på personalen och dess arbetsvillkor.
          </note>
          <note>
            Under senare år har vården och omsorgen också tillförts stora
            ekonomiska resurser för att bättre kunna leva upp till de skyldigheter
            som lagen anger.
          </note>
          <note>
            Kommunernas interna kontroll av sin egen verksamhet har också
            stor betydelse. Det är angeläget att kommuner utvecklar och följer
            upp kvaliteten i sin egen verksamhet. Förutom interna kvalitetssystem
            kan det innebära att inrätta någon form av klagomålshantering.
          </note>
          <note>
            Som jag framfört tidigare är jag intresserad av att det utvecklas
            en funktion dit människor som har eller behöver vård och omsorgsinsatser
            från socialtjänsten kan vända sig i olika situationer. Det kan
            vara att få hjälp med en oro och osäkerhet som man känner inför
            en händelse. Det kan även vara för att få information och råd
            eller för att klaga. Jag tänker särskilt på äldre men det kan
            också gälla personer med funktionshinder. Funktionen behöver inte
            nödvändigtvis vara kopplad till patientnämnder. En modell skulle
            kunna vara kommunala funktioner som liknar de som ombudsmännen
            har i dag. Men det kan också finnas andra modeller.
          </note>
          <note>
            Socialstyrelsen har tillsammans med länsstyrelserna genomfört
            en uppföljning av bestämmelsen som reglerar anmälningsskyldigheten
            av allvarliga missförhållanden i omsorgerna - den s.k. lex Sarah.
            Studien omfattar särskilt äldre men också yngre personer med funktionshinder
            som får insatser enligt socialtjänstlagen. En rikstäckande rapport
            beräknas vara klar hösten 2002.
          </note>
          <note>
            Det är mycket angeläget att de som behöver stöd, vård eller omsorger
            får detta. Kommunerna har därför en skyldighet att aktivt verka
            för att information sprids till berörda grupper. Kommuner är som
            jag sagt tidigare också skyldiga att bedriva uppsökande verksamhet.
            Men även Handikappombudsmannen har en viktig funktion. Här kan
            jag nämna att Handikappombudsmannen nyligen gett ut en guide för
            barn med funktionshinder och deras familjer som heter Hitta dina
            rättigheter. Också handikapporganisationer spelar en viktig roll
            för informationsspridningen.
          </note>
          <note type="speaker">
            Anf. 61 CHATRINE PÅLSSON (kd):
          </note>
          <note>
            Fru talman! Jag vill börja med att tacka socialministern för
            svaret. När vi beslutar om lagar och förordningar i den här kammaren
            kan vi många gånger känna en viss stolthet över att vi har gjort
            det. Men det är ute i verkligheten som det visar sig om våra ambitioner
            har uppfyllts eller inte.
          </note>
          <note>
            Bakgrunden till min interpellation var att jag kontaktades av
            en kvinna i medelåldern som hade ett svårt funktionshindrat barn.
            Barnet fick i tidiga år hjärtfel och opererades därför. I samband
            med operationen drabbades barnet av syrebrist med bestående skador.
            Det fanns också fler barn i familjen. Av den anledningen valde
            man att placera barnet i gruppboende för att familjen skulle kunna
            fungera.
          </note>
          <note>
            Den här kvinnan i Västra Götaland var oerhört förtvivlad över
            sin situation. Jag blev mycket berörd av hennes öde. Hon sade
            bl.a.: Inte nog med att vi för allas bästa var tvungna att lämna
            bort vårt barn.
          </note>
          <note>
            Dessutom är vi osäkra på om boendet fungerar.
          </note>
          <note>
            Föräldrarna hade försökt att prata med personalen.
          </note>
          <note>
            Personalen hade gjort en anmälan, men länsstyrelsen ansåg att
            så länge föräldrarna inte anmäler fanns det ingen anledning att
            bry sig.
          </note>
          <note>
            Inom vård och omsorg har man inte som tradition att göra anmälningar
            på samma sätt som när det gäller företag som inte uppfyller kraven
            på kvalitet. Det jag frågade henne var just om det skulle räcka
            med att man hade en t.ex. patientnämnd, som man har i landstingets
            verksamhet, dit man kunde vända sig för att prata, få synpunkter
            och hjälpas fram. Hon tyckte då att det var en bra idé att ha
            någon instans där man kan få samtala och berätta även om det som
            fungerar men också få råd om hur man ska göra i den här situationen.
          </note>
          <note>
            Man funderar kanske inte så mycket på att det saknas förrän man
            får ett sådant här fall eller andra exempel på hur viktigt det
            kan vara. Hon sade att hon inte visste vart hon skulle vända sig.
            Hon menade att de hade försökt att göra allt. Hon är talför osv.,
            men hela situationen var så smärtsam. Därför tänkte jag att detta
            måste bli utgångspunkt för en diskussion om hur vi som politiker
            kan göra det bättre och hitta någon möjlighet så att man kan få
            råd, stöd och trygghet.
          </note>
          <note>
            Vi ska ha klart för oss att detta inte är vilken fråga som helst.
            Om något brinner upp därhemma är det en annan sak, som kan föra
            en process om mot ett försäkringsbolag. Men när det rör ens eget
            barn, som inte själv kan tala för sig och som innebär så mycket
            smärta, och man därtill känner att det inte fungerar blir det
            ett mycket känsligare och svårare område.
          </note>
          <note>
            Jag förstår att socialministern har funderat på någon nivå. Jag
            vill ändå fråga: Varför skulle det inte kunna vara en patientnämnd?
            Vad finns det som skulle kunna tala emot det?
          </note>
          <note>
            Anf. 62 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Jag tror att vi för framtidens omsorg -
          </note>
          <note>
            det handlar om både äldreomsorg och handikappomsorg och ytterst
            om socialtjänstens hela arbete - behöver hitta ett instrument
            där man som vårdtagare eller anhörig kan vända sig till någon
            neutral person.
          </note>
          <note>
            Det är det som är det intressanta med idén om en patientombudsman.
          </note>
          <note>
            Många kommunalpolitiker från olika politiska partier menar att
            det naturliga är att man vänder sig till dem som sitter i nämnden.
            Man ska ha sådana kontakter med medborgarna att de ska kunna vända
            sig till den partiföreträdare de har sympatier för. Så ska man
            prata om problemet. Jag tror att väldigt många människor då känner
            att de ändå talar med den som på något sätt är ansvarig för verksamheten.
            Då kan det vara svårare att tala om det.
          </note>
          <note>
            Det vore bra om man fick tala med någon som är neutral, som står
            vid sidan om och bara hanterar klagomål. I den mån denna person
            bedömer att klagomålen ska föras vidare och att det finns en grund
            för dem ska just ombudsmannen ta kontakt med den verksamhetsansvarige
            eller med nämnden och framföra synpunkterna. Det innebär också
            en möjlighet att vara anonym. Man ska kunna framföra sina synpunkter
            och säga att man är orolig för sin mamma eller någon annan anhörig,
            och man ska vara säker på att frågan hanteras.
          </note>
          <note>
            Jag har stor sympati för tanken att på det sättet ha en ombudsman
            för klagomålshanteringen. Det är möjligt att man kan ha det i
            form av en patientnämnder, och att patientnämnden således är ombudsmannen.
            Det kan vara någon anställd på kansliet som är den som fungerar
            som ombudsman. Det är möjligt att man också kan tänka sig andra
            modeller, t.ex. att små kommuner samverkar kring samma funktion
            eller att man har en gemensam nämnd med landstingen.
          </note>
          <note>
            Vi kommer senare att lägga fram ett förslag - det bereds just
            nu - som innebär att kommuner och landsting får laglig rätt att
            ha gemensamma nämnder i större utsträckning. Då skulle man kunna
            tänka sig att man också upprättar den här typen av funktion.
          </note>
          <note>
            Det spelar egentligen ingen roll vad man kallar det för, men
            någonstans måste det finnas en instans som kan hantera klagomål
            och dit man med förtroende kan vända sig och också har rätt att
            vara anonym om man begär det. Jag tycker att begreppet
          </note>
          <note>
            "ombudsman" är alldeles utmärkt, för det förstår man vad det
            handlar om. Ord som "patientnämnd" eller
          </note>
          <note>
            "omsorgsnämnd" kan leda tankarna fel. Man tror kanske att det
            är den som är ansvarig för verksamheten. Men i det här fallet
            är inte tanken att man ska vända sig till den verksamhetsansvarige,
            utan man ska vända sig till någon som står vid sidan om och som
            kan hjälpa till att framföra synpunkterna. Jag har stor sympati
            för detta.
          </note>
          <note>
            Vi kommer att få möjlighet att i riksdagen diskutera förslaget
            om gemensamma nämnder. Då kan man diskutera möjligheten att där
            också anvisa att det öppnar möjligheten att ha en gemensam klagomålshantering
            och kanske också en gemensam ombudsman. I dag har kommunerna möjlighet
            att göra detta.
          </note>
          <note>
            Många kommuner har egna ombudsmän, vilket jag har förstått att
            de flesta har mycket god erfarenhet av.
          </note>
          <note>
            Kommunerna kan ju ta egna initiativ. Vi i Sveriges riksdag får
            möjlighet att diskutera detta i anslutning till att vi diskuterar
            förslaget om gemensamma nämnder.
          </note>
          <note type="speaker">
            Anf. 63 CHATRINE PÅLSSON (kd):
          </note>
          <note>
            Fru talman! Jag är givetvis väldigt glad över att socialministern
            delar åsikten att det behövs någonting. Självklart är inte heller
            jag fastlåst vid att det ska vara en patientnämnd. Det viktiga
            är att man hittar ett forum som fungerar och är trygghetsskapande.
            Jag tror att väldigt många närstående som har anhöriga som inte
            själva kan tala för sig har detta behov mer än de som kan berätta
            hur det är, hur det känns och vad de har upplevt. Jag tror att
            det också handlar om behov av information och kontakter med andra
            som har det likadant. Jag är mycket intresserad av förslaget om
            gemensamma nämnder, för det skulle också visa att allt är lika
            viktigt.
          </note>
          <note>
            Jag vill ta upp frågan om information. Man behöver information
            t.ex. om vad som händer när barnet fyller 18 år eller om vad det
            innebär att ha en god man. I mitt eget län, om jag har förståt
            saken rätt, är det väldigt ofta handikapporganisationerna som
            är behjälpliga och informerar om detta. Jag tror att kommunerna
            kanske känner att man har dåligt med resurser för just sådan verksamhet.
            Det kan man också förstå. Men kommunerna har faktiskt, såvitt
            jag har förstått, en laglig skyldighet att informera anhöriga
            om detta. Borde man inte tydliggöra detta för att komma längre
            på den vägen och öka tryggheten i detta avseende? Det finns olika
            sorters människor. En del är talföra och kan ta för sig och ringa;
            andra har jättesvårigheter med detta och förblir anonyma. Jag
            vill fråga om socialministern anser att det skulle vara bra med
            ett sådant förtydligande.
          </note>
          <note>
            Det är bra att det har kommit ett informationsblad
          </note>
          <note>
            - Hitta dina rättigheter - från Handikappombudsmannen. Jag ser
            fram emot att ta del av detta också.
          </note>
          <note>
            Anf. 64 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Vi kommer till hösten att få en rapport från Socialstyrelsen
            om uppföljningen av lex Sara.
          </note>
          <note>
            Det sades inledningsvis att det var en bra lagstiftning men att
            för få känner till hur den fungerar. Det påstods också att det
            fanns en tveksamhet hos de anställda att verkligen anmäla misstänkt
            vanvård eller missförhållanden på den egna arbetsplatsen. Det
            är inte alls omöjligt att det har varit så, men jag skulle tro
            att vi nu kan konstatera att personalen i äldreomsorgen har lärt
            sig att de har en skyldighet att anmäla.
          </note>
          <note>
            Man är inte lika rädd, och jag tror att ledningen för verksamheten
            inte längre betraktar det som illojalt att anmäla missförhållanden.
            Man säger att det är bra att man gör det, och man får faktiskt
            beröm efter att ha framfört kritik.
          </note>
          <note>
            Jag är däremot inte alldeles säker på att anhöriga vet vad lex
            Sara betyder och vilka möjligheter man har att påpeka missförhållanden.
            Väldigt många av de uppmärksammade fallen har ju visat att de
            anhöriga inte vet vart de ska vända sig. Det finns t.ex. ett fall
            där den anhörige själv tog initiativ för att dokumentera missförhållanden
            och vanvård. Jag tror att det behövs en samhällelig information
            om vilken lagstiftning som gäller, vilka rättigheter man har som
            anhörig och vilka skyldigheter man har som anställd. Det bör vara
            en mer omfattande information än det vi hittills har bidragit
            med.
          </note>
          <note>
            Vi får möjlighet att diskutera detta när Socialstyrelsen kommer
            med sin rapport. Den skulle ha kommit nu, men jag har förstått
            att den beroende på sjukdom och liknande kommer att dröja något.
            Vi får en rejäl genomgång i höst.
          </note>
          <note type="speaker">
            Anf. 65 CHATRINE PÅLSSON (kd):
          </note>
          <note>
            Fru talman! I mitt sista inlägg vill jag tacka socialministern
            för många intressanta debatter som vi har haft. Jag är också väldigt
            glad över detta inlägg och den samsyn som vi har att komma längre.
            Mycket bra är gjort, och jag ska avsluta med att säga att vi väl
            alla känner en stolthet över att vi har kommit långt när det gäller
            möjligheterna för de handikappade att inte känna sig lika handikappade,
            eftersom det är samhällets planering som i stort avgör hur de
            känner sig. Men vi måste komma längre, och det gäller speciellt
            människor med osynliga handikapp. Det bådar väl gott när vi är
            överens om detta. Och avsett vilken riksdagsmajoritet det blir
            till hösten lär vi ha en samsyn om att vi behöver komma längre,
            arbeta konstruktivt och försöka samarbeta för att få breda majoriteter
            i sådana frågor som är utomordentligt viktiga för oss alla och
            främst för dem med handikapp och deras närstående.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2001/02:376 om ersättning enligt
            patientskadelagen
          </note>
          <note>
            Anf. 66 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Göran Lindblad har frågat mig vilka åtgärder jag
            avser att vidta för att de patienter vars skador i dag inte omfattas
            av patientlagstiftningen, trots att de bevisligen uppstått till
            följd av ingrepp inom hälso- och sjukvården, ska få ekonomisk
            kompensation.
          </note>
          <note>
            Fr.o.m. den 1 januari 1997 gäller en patientskadelag som innehåller
            bestämmelser om rätt till patientskadeersättning och om skyldighet
            för vårdgivare att ha en patientförsäkring som täcker sådan ersättning.
            För skador som inträffat före lagens ikraftträdande tillämpas
            de regler som gällde enligt den tidigare frivilliga patientförsäkringen.
          </note>
          <note>
            Patientskadelagen, som i stor utsträckning bygger på den tidigare
            frivilliga patientförsäkringen, innebär bl.a. att patienten inte
            behöver bevisa att skadan orsakats genom att hälso- och sjukvårdspersonalen
            gjort sig skyldig till fel eller försummelse för att ersättning
            ska kunna lämnas, utan att bedömningen sker på objektiva grunder.
            Genom den obligatoriska försäkringsskyldigheten för alla vårdgivare
            riskerar inte heller längre någon patient att bli utan ersättning
            därför att vårdgivaren inte har tecknat en patientförsäkring.
            Det grundläggande skälet för en lagreglering var att patienternas
            utsatta ställning ansågs motivera ett särskilt ersättningssystem
            för skador på patienter inom hälso- och sjukvården.
          </note>
          <note>
            Jag kan självklart inte kommentera de bedömningar som gjorts
            i de enskilda ärenden rörande kvinnor som skadats efter epiduralbedövning
            vid förlossning, som Göran Lindblad hänvisar till.
          </note>
          <note>
            Patientskadelagen har varit i kraft i drygt fem år.
          </note>
          <note>
            Det finns därmed underlag för att kunna bedöma om lagen fungerat
            på det sätt som varit avsett. Detta tillsammans med att riksdagen
            har tillkännagivit för regeringen att en översyn bör ske av den
            s.k. självrisken i patientförsäkringen är bakgrunden till att
            regeringen nu har för avsikt att inom kort tillsätta en utredning
            som ska göra en översyn av patientskadelagen. Jag vill avvakta
            resultatet av översynen innan jag överväger några förändringar
            av lagen.
          </note>
          <note type="speaker">
            Anf. 67 GÖRAN LINDBLAD (m):
          </note>
          <note>
            Fru talman! Jag tackar statsrådet för svaret. Dessvärre innehåller
            svaret inte någon som helst viljeinriktning från socialministern.
            På ett byråkratiskt sätt har Lars Engqvist ställt sig vid sidan
            av som en åskådare, och jag skulle vilja fråga vad Lars Engqvist
            egentligen vill. I stället hänvisas till en översyn av en utredning,
            en utredning som ännu inte ens är tillsatt.
          </note>
          <note>
            Jag vill därför fråga socialministern om han kan sätta sig in
            i de människors lidande som i dag inte omfattas av patientskadelagen.
            Är det ett avsiktligt undantag, Lars Engqvist, som gjordes med
            berått mod vid lagstiftningens införande, eller har Lars Engqvist
            liksom jag själv levt i den villfarelsen att alla behandlingsskador
            omfattas av ett försäkringsskydd?
          </note>
          <note>
            Det förekommer givetvis mängder av fall där patienter inte blivit
            botade och inte omfattas av lagen. Det kan gälla komplikationer
            i form av infektioner vid operationer och annat. Men tycker inte
            Lars Engqvist att, i fall där sjukdom uppstår hos en i övrigt
            frisk person, t.ex. vid epiduralbedövning i samband med förlossning,
            att dessa patienter, dessa medmänniskor, faktiskt borde omfattas?
            Där kan det vara intressant att få en opinionsyttring från socialministern,
            utan att han tar ställning till just de enskilda patientfallen,
            att han ger en mer principiell hållning när det gäller behandlingsmetoden
            och lagstiftningen. Är det så, socialministern, att skyddet för
            just denna grupp av patienter är mindre nu än innan lagen infördes,
            dvs.
          </note>
          <note>
            att skyddet var bättre med den frivilliga försäkringen?
          </note>
          <note>
            Låt mig få göra en närliggande jämförelse. I min verksamhet som
            tandläkare gör jag ofta endodontisk behandling, dvs. rotfyllningar.
            Om man vid den behandlingen perforerar roten så att det blir en
            kommunikation ut till benet råder det ingen som helst tvekan om
            att det är en behandlingsskada, detta trots att behandlingen utförts
            helt enligt alla konstens regler.
          </note>
          <note>
            Däremot förefaller det som om epiduralbedövning, som liksom rotfyllningen
            också görs helt i blindo, man ser alltså inte vad man håller på
            med, inte omfattas om någonting går snett. Tycker Lars Engqvist
            att detta är rimligt? Är detta en lucka i lagen? Vad är förväntad
            respektive inte förväntad effekt respektive biverkan av en behandlingsmetod?
            Försök att lämna byråkratiska formalia, Lars Engqvist. Berätta
            nu här för mig och för kammaren: Vad tycker statsrådet själv,
            och hur skulle statsrådet vilja ha skyddet för patienter som drabbas?
          </note>
          <note>
            Anf. 68 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Är det någonting som jag har lärt mig under de mer
            än fyra år som jag har varit statsråd så är det att det finns
            en skillnad mellan att vara ledamot av kammaren och att vara statsråd.
            För mig skulle det förmodligen vara om inte ett tjänstefel så
            i alla fall en allvarlig avvikelse om jag skulle tala om vilka
            resultat som denna utredning som nu tillsätts ska komma fram till.
            Jag tänker avstå från detta.
          </note>
          <note>
            För mig är det viktigt att vi nu får en översyn av patientskadelagen
            och av lagstiftningen för att just gå igenom vilka luckor den
            eventuellt kan ha, vad det är som brister i lagstiftningen och
            hur vi kan göra för att få den bättre. Denna översyn ska ur denna
            synpunkt ske förutsättningslöst utan att jag har talat om vilka
            förslag den ska komma med. Om jag skulle göra det och om jag visste
            exakt vilka förbättringar som skulle ske, då skulle vi inte behöva
            tillsätta en utredning.
          </note>
          <note>
            Men som ledamot av kammaren har man möjlighet att på ett annat
            sätt tala om hur man skulle önska sig att det ska se ut. Men den
            diskussionen får vi nog avstå från tills vi har fått denna översyn
            och kan ha en bättre grund för att diskutera hur en ny lagstiftning
            ska se ut. Jag ser fram mot den översyn som nu kommer att ske
            och hoppas att vi då får en rejäl diskussion om de förbättringar
            som behövs på området.
          </note>
          <note type="speaker">
            Anf. 69 GÖRAN LINDBLAD (m):
          </note>
          <note>
            Fru talman! Fortfarande vill jag fråga statsrådet
          </note>
          <note>
            Lars Engqvist vad han egentligen har för hållning när det gäller
            patienter som oskyldigt drabbas. Det är ju inte att föregripa
            utredningen om man har en generell åsikt huruvida vissa patientgrupper
            ska undantas av en lagstiftning och ett försäkringsskydd, om vissa
            patientgrupper är viktigare än andra och om vissa patientgrupper
            är oviktiga.
          </note>
          <note>
            Jag kan ta exemplet med farbror Gustav, 120 år, som är intagen
            för behandling av en lunginflammation. Farbror Gustav råkar ramla
            ur sängen. Han omfattas naturligtvis av den här lagen. Det tycker
            jag är rätt. Det är alldeles utmärkt bra, eftersom den skada som
            åsamkas i form av benbrott eller liknande inte har någonting med
            vården i övrigt att göra.
          </note>
          <note>
            Men vi har dessa fall med epiduralbedövningar och en del andra
            fall där det i dag råder stor tveksamhet om det är en skada som
            hade kunnat förutses, om det är en biverkan som inte är ovanlig.
            Såvitt jag förstår är denna effekt i just dessa fem-tio fall extremt
            ovanlig. Är det då inte rimligt, Lars Engqvist, att man har en
            lagstiftning och ett försäkringssystem som omfattar samtliga patienter?
            Jag fick inte heller något svar på frågan: Är försäkringsskyddet
            i dag faktiskt sämre än det var när det gällde den frivilliga
            försäkringen för just dessa patientgrupper?
          </note>
          <note>
            Anf. 70 Socialminister LARS ENGQVIST
          </note>
          <note>
            (s):
          </note>
          <note>
            Fru talman! Jag kan svara mycket kortfattat. Det finns ingenting
            i det material som jag har tagit del av som säger att försäkringen
            i dag är sämre. Men däremot är det ganska mycket som pekar på
            att den inte är tillräckligt bra i förhållande till de allmänna
            önskemål som man kan ha om en patientskadeförsäkring.
          </note>
          <note>
            Det finns luckor, och det finns skador som uppenbart inte omfattas
            av försäkringen. Och den allmänna hållningen måste naturligtvis
            vara att patientskadeförsäkringen ska vara heltäckande. Men det
            är just för att se till att den blir det som vi tillsätter utredningen.
          </note>
          <note type="speaker">
            Anf. 71 GÖRAN LINDBLAD (m):
          </note>
          <note>
            Fru talman! Det verkar faktiskt slutligen som om
          </note>
          <note>
            Lars Engqvist och jag här i alla fall kan bli överens om att
            lagstiftningen ska vara heltäckande och att inga patienter ska
            falla emellan. Då tycker jag att den hållningen är bra. Däremot
            tycker jag att det går lite långsamt och att det hade varit bra
            om denna lagstiftning hade kunnat ändras med det samma. Jag hoppas
            att den här utredningen skyndsamt kommer i gång och skyndsamt
            får avsluta uppdraget eftersom det inte kan vara så väldigt komplicerat
            att gå igenom de fall som det gäller.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2001/02:465 om företagsklimatet
          </note>
          <note>
            Anf. 72 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Per Westerberg har frågat mig vad jag avser att göra
            för att förbättra det svenska företagsklimatet.
          </note>
          <note>
            Per Westerberg hänvisar till att svenskarna är bland de mest
            uppfinningsrika i Europa men att idéer och patentansökningar inte
            leder till att företag startas i samma utsträckning som sker i
            andra länder. Idéerna finns, men de leder i alltför ringa utsträckning
            till att nya företag startas. Sverige går därmed miste om det
            välstånd, de arbetstillfällen och de inkomster som fler företag
            skulle kunna skapa.
          </note>
          <note>
            Det är sant att svenskar och svenska företag ligger mycket högt
            i antalet meddelade patent per capita.
          </note>
          <note>
            Forskning och utveckling frodas alltså i vårt land.
          </note>
          <note>
            Likaså är det sant att nyföretagandet i landet inte till fullo
            återspeglar detta, vilket även jag ser som ett problem. En förklaring
            till detta kan vara att en hel del av idéerna förverkligas och
            kommersialiseras utomlands. Detta kan bero på att patenthavaren
            finner det ekonomiskt mer lockande att sälja sitt patent eller
            att upplåta licens för det än att själv dra i gång tillverkning.
            Om licenstagaren inte bor i Sverige missar vi chansen till nya
            arbetstillfällen. En orsak till den höga patenteringsfrekvensen
            kan också finnas i det faktum att många uppfinningar patenteras
            inte i första hand för att exploateras utan för att skydda områden
            närliggande det där företaget i fråga tidigare har patent och
            där företaget inte vill riskera att andra företag går in. Många
            patentansökningar kommer också från företag där någon anställd
            gjort uppfinningen. Förhållandena kan vara annorlunda i andra
            länder.
          </note>
          <note>
            Det faktum att forskning och utveckling ligger i topp leder till
            kommersialisering och till att företag bildas med sysselsättning
            och tillväxt som följd, men det kan självklart bli bättre.
          </note>
          <note>
            Jag ser innovativ verksamhet - omvandling av kunskap till produkter,
            processer, tjänster - som mycket viktig för Sveriges ekonomiska
            tillväxt och välfärdsutveckling. Inom Näringsdepartementet har
            ett projektarbete satts i gång kring frågor om innovationssystem.
            Projektet har identifierat ett antal olika nyckelområden: exploatering
            av forskningsresultat, nyföretagande och företagstillväxt, kapitalförsörjning
            samt immaterialrättsligt skydd. Vi arbetar med hur forskningsresultat
            från universitet, högskolor, institut och företag kan exploateras,
            med nyföretagandet och eventuella hinder för detta samt med riskkapitalmarknaden
            och särskilt finansiering i tidiga skeden. Vi tittar också på
            hur innovationer kan skyddas och hur man i högre utsträckning
            kan exploatera existerande patent nationellt och internationellt.
          </note>
          <note>
            En mycket viktig del i detta arbete syftar således till att verka
            för att innovationer leder till fler realiserbara affärsidéer,
            fler företag, utveckling av befintliga företag och ökad sysselsättning.
          </note>
          <note>
            Det är riktigt som Per Westerberg säger att GEM-
          </note>
          <note>
            studiens resultat är intressant att studera och att det vid första
            anblicken inte ser så bra ut för Sverige.
          </note>
          <note>
            Men vid en närmare granskning så kan vi finna att många av de
            länder som redovisar en högre aktivitet än Sverige är utvecklingsländer
            vilka har en hög grad av behovsgrundat entreprenörskap - Mexico,
            Korea,
          </note>
          <note>
            Brasilien, Ungern, Indien, Argentina, Polen och Sydafrika. Med
            det menas att man startar företag för att det inte finns något
            annat arbete att få. I industriländer är anledningen snarare att
            man ser en affärsmöjlighet och prövar sin lycka.
          </note>
          <note>
            Ett annat sätt att mäta företagsklimat är att konstatera att
            Sverige har många utländska investeringar.
          </note>
          <note>
            Dessa uppgick under den senaste femårsperioden,
          </note>
          <note>
            1997-2001, till ungefär 1 miljard 100 miljoner svenska kronor,
            och de svenska investeringarna i utlandet uppgick till 930 miljoner
            svenska kronor. Under samma period förvärvade utländska företag
            runt 700
          </note>
          <note>
            företag i Sverige, medan svenska företag förvärvade knappt 1
            200 företag i utlandet. Dessa siffror understryker att in- och
            utflöden är förhållandevis balanserade och att Sverige och näringslivet
            i Sverige deltar i den omstrukturering av det internationella
            näringslivet som pågår. Sverige var under den angivna perioden
            en av världens tio största mottagare av utländska investeringar
            i absoluta tal. Klimatet för utländska investeringar i Sverige
            håller hög internationell klass, och vi har därmed ett gott utgångsläge.
            Vi kan dock bli bättre.
          </note>
          <note>
            Andre vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note>
            17 § Svar på interpellation 2001/02:475 om företagares villkor
          </note>
          <note>
            Anf. 73 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Maria Larsson har ställt sammanlagt tolv frågor om
            företagares villkor och vilka åtgärder jag avser att vidta på
            ett flertal områden.
          </note>
          <note>
            Jag tycker att det är mycket tråkigt att Maria Larssons alla
            frågor inte kan bli föremål för debatt på grund av den korta tid
            som står till förfogande. Frågorna är angelägna och förtjänar
            att debatteras. Att ställa så många som tolv frågor i en interpellation
            omöjliggör tyvärr att alla frågor dryftas seriöst.
          </note>
          <note>
            Jag vill också inledningsvis säga att frågor om generationsskiften
            i fåmansbolag, provanställning, skattetillägg, miljösanktionsavgifter,
            jämställandet av miljörapport med försenad deklaration och frågan
            om förlängd sjuklöneperiod är föremål för utredningar eller för
            beredning inom Regeringskansliet. Jag kan därför i dag inte säga
            något om dessa frågor. Svaret i övrigt är utarbetat i samråd med
            mina kolleger i regeringen.
          </note>
          <note>
            Att vi får fler och växande företag är en förutsättning för tillväxt
            och leder till ökad sysselsättning. Vi behöver samtidigt ta vara
            på och uppmuntra de individer som vill starta och driva företag
            i Sverige. Att skapa ett gynnsamt näringsklimat är ett långsiktigt
            arbete som måste bedrivas på flera fronter samtidigt.
          </note>
          <note>
            Det är alltså inte fråga om en engångsinsats, som
          </note>
          <note>
            Maria Larsson antyder.
          </note>
          <note>
            Jag vill också nämna att i syfte att utveckla regeringens arbete
            med näringspolitiken jämför vi årligen Sverige med andra EU-länder
            med hjälp av indikatorer i en benchmarking-studie. I förra årets
            undersökning befann sig Sverige avseende 27 av 45 indikatorer
            i den övre tredjedelen i rangordningen mellan länderna. Vi hade
            förbättrat vår position avseende 14
          </note>
          <note>
            indikatorer.
          </note>
          <note>
            Regering, riksdag, kommuner och myndigheter delar ett ansvar
            för företagsklimatet. Att vi alla förmedlar positiva röster om
            företagande, och inte bara lyfter fram svårigheter, bidrar också
            till attitydförändringar hos allmänhet, ungdomar och myndigheternas
            personal, något som oppositionens företrädare brukar framhålla
            som viktigt.
          </note>
          <note>
            Fru talman! Positiva attityder är inte allt; det krävs åtgärder
            också. Jag tänkte berätta om några.
          </note>
          <note>
            Vad gäller frågan om regelkrånglet och uppgiftslämnandet vill
            jag framhålla att regeringen sedan
          </note>
          <note>
            1998 arbetar systematiskt med att granska alla nya och ändrade
            regler ur ett småföretagsperspektiv - det s.k. Simplexarbetet.
            Alla förslag som har betydelse för små företag underställs en
            särskild konsekvensanalys. Arbetet syftar till att vi ska uppnå
            minskad administrativ börda för småföretagen.
          </note>
          <note>
            Det befintliga regelverket är också en angelägen uppgift som
            åtgärdas framför allt genom punktinsatser. Utredningarna ska därför
            också redogöra för sina förslags konsekvenser för småföretag enligt
            Simplex checklista.
          </note>
          <note>
            Frågan om uppgiftslämnande är ständigt aktuell. I
          </note>
          <note>
            syfte att underlätta företagens uppgiftslämnarbörda till myndigheterna
            avser regeringen att lämna ett uppdrag till bl.a. PRV om att göra
            en kartläggning av hur stor andel av myndigheternas företagsrelaterade
            information som är gemensam och på vilket sätt den gemensamma
            informationen kan standardiseras och samordnas.
          </note>
          <note>
            Vad gäller frågorna om myndigheternas service och tidslimit för
            svar vågar jag påstå att myndigheterna redan i dag arbetar serviceinriktat.
            Ett exempel är
          </note>
          <note>
            RSV:s blanketter som finns på Internet. Myndigheterna samarbetar
            vidare under en portal, Företagarguiden, för att kunna ge svar
            på frågor om regelverket, tillstånd m.m.
          </note>
          <note>
            Att myndigheterna ska svara på frågor och avgöra ärenden så snart
            som möjligt följer av deras lagreglerade serviceskyldighet. Det
            går dock inte att ange någon specifik tidsgräns för detta, eftersom
            alla ärenden är olika. Därtill pågår en försöksverksamhet där
            ett tjugotal myndigheter deltar. Myndigheterna ska utforma ett
            serviceåtagande, en s.k. servicedeklaration, som ger tydlig, relevant
            och förpliktande information om utbudet av tjänster och nivån
            på servicen, t.ex. när det gäller handläggningstider för ärenden
            och hanteringen av klagomål. Frågorna om dubbelbeskattning av
            aktier, sänkning av arbetsgivaravgifter, ökade möjligheter till
            riskkapitalavdrag och inbetalning av mervärdesskatt medger inte
            tiden att jag besvarar i detalj, utan jag ber i den delen, om
            Maria
          </note>
          <note>
            Larsson så kräver, om att få återkomma i repliken.
          </note>
          <note type="speaker">
            Anf. 74 MARIA LARSSON (kd):
          </note>
          <note>
            Fru talman! Jag har ställt tolv frågor som handlar om att undanröja
            hinder och stimulera företagande.
          </note>
          <note>
            Alla frågor har jag fått med mig från fältet, från studiebesök.
            Det är för företagare angelägna frågor.
          </note>
          <note>
            Flertalet har jag debatterat med näringsministern eller finansministern
            under mandatperiodens gång.
          </note>
          <note>
            Jag uppskattar att näringsministern inte skyfflar i väg frågorna
            åt olika håll till olika departement den här gången. Näringsdepartementet,
            superdepartementet, var ju tänkt som en helhet, men tyvärr blev
            det handlingsförlamning.
          </note>
          <note>
            Tycker inte näringsministern att det är ett misslyckande att
            jag inte får något besked om sex av mina tolv frågor, eftersom
            det pågår utredning? Samma svar har jag och andra interpellanter
            fått om och om igen under fyra år. Fyra av frågorna förblir obesvarade
            för att tiden inte medger annat. Det måste väl ändå betraktas
            som ett svepskäl. Har man ett besked att komma med kan det ges
            tämligen kort och koncist, för problematiken bakom varje fråga
            är ganska väl känd och väl debatterad av såväl näringsministern
            som av mig. Sanningen är den att näringsministern när det gäller
            tio av tolv frågor inte har några svar att komma med som stärker
            nyföretagandet och som ökar möjligheten för små företag att växa.
          </note>
          <note>
            Två frågor får ett svar, den om regelförenkling och den om tidsgräns
            för svar från myndigheter. Alla förslag som har betydelse för
            små företag underställs en särskild konsekvensanalys, säger Björn
            Rosengren. Det är bra. Men vad har hänt? Jag skulle gärna vilja
            ha en rad konkreta exempel på vilka förslag som har lagts fram
            under mandatperioden till följd av
          </note>
          <note>
            Simplexgruppens arbete. Uppgiftslämnandet ska samordnas. PRV
            ska göra en kartläggning. Det är jättebra. Jag bejakar det, men
            det är ingen hjälp i det här skedet. Det måste ju också komma
            ett kraftfullt förslag på området. Det väntar jag på, och det
            väntar
          </note>
          <note>
            Sveriges småföretagare på.
          </note>
          <note>
            Den andra frågan, som får ett svar, handlar om att myndigheter
            borde ha en fastställd tidsgräns för svar gentemot företagare
            och individer. Den besvaras med ett nej. Detta är inte möjligt.
            Saker tar olika lång tid att utreda. Det har jag full förståelse
            för, men om det sätts en tidsgräns på exempelvis en månad innebär
            det att man från myndighetens sida kan skicka ett svar och berätta
            hur långt man har kommit, tala om att ärendet är på gång och när
            man avser att återkomma med ett slutgiltigt svar. Det är ett serviceorgans
            skyldighet att inom en begränsad tidsram kunna lämna ett besked.
            Jag tycker inte att det borde vara svårt.
          </note>
          <note>
            Ja, så här blev resultatet av min interpellation. Det var tolv
            frågor. Sex frågor hänvisades till utredningar, fyra blev obesvarade
            och två fick svar, varav ett var nekande. Det svaret är kanske
            också symtomatiskt för resultatet av regeringens näringslivspolitik.
            Det spelar ingen roll hur många frågor man ställer. Svaret blir
            ändå: Det finns en pågående utredning. Vi följer frågan. Vi återkommer.
          </note>
          <note>
            I dag finns chansen. Jag har ställt de här frågorna till näringsministern
            för att näringsministern före valrörelsen faktiskt ska få chansen
            att ge ett antal kraftfulla förslag.
          </note>
          <note>
            Anf. 75 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag ska nu med en viss hastighet läsa upp svaren
            på de frågor som jag har fått. Jag vidhåller att det är svårt
            att få en seriös diskussion när man ställer tolv frågor så onyanserat
            som man har gjort här. Men låt oss börja!
          </note>
          <note>
            Kan näringsministern visa på resultat av förbättrad service?
            Ja, Näringsdepartementet genomförde nyligen en kundundersökning
            bland företagen om myndigheternas service. Den visar preliminärt
            på förbättring jämfört med en kundundersökning 1999
          </note>
          <note>
            men måste utvärderas vidare.
          </note>
          <note>
            Varför har regeringen inte infört en tidsgräns för svar? Enligt
            förvaltningslagen 7 § ska varje ärende där någon enskild är part
            handläggas så enkelt och snabbt som möjligt utan att säkerheten
            eftersätts.
          </note>
          <note>
            Detta är en grundläggande skyldighet för myndigheten. Ett ärende
            får inte ta längre tid än vad som behövs. Vad detta innebär i
            praktiken varierar naturligtvis starkt beroende på vad för slags
            ärende det handlar om och hur det enskilda ärendet ser ut. Det
            går därför inte att ställa upp några specifika tidsgränser.
          </note>
          <note>
            Om ett ärende tar för lång tid - även om det i ett enskilt fall
            skulle vara så att handläggningen av ett ärende tar orimligt lång
            tid - löser man knappast detta genom att ett beslut måste fattas
            vid en viss tidpunkt eller att ett beslut med ett visst innehåll
            ska anses ha fattats då. Risken för att ett sådant beslut blir
            felaktigt är nämligen stor, t.ex. därför att ärendet inte är färdigutrett.
            Om dessa beslut sedan ska rättas till har man ju inte uppnått
            någon förkortning av handläggningstiden, snarare tvärtom. Att
            myndigheter kan få kritik av JO för utdragen handläggningstid
            är ett sätt att inskärpa betydelsen av snabbhet och effektivitet.
          </note>
          <note>
            Jag utgår från att kritiserade myndigheter vidtar åtgärder för
            förbättringar.
          </note>
          <note>
            Varför går det att ha tidsfrister på vissa områden men inte på
            alla? På vissa klart avgränsade områden, t.ex. när det gäller
            den finansiella marknaden, finns en hel del EG-rättsligt grundade
            tidsfrister för handläggning av ärenden. Dessa regler har bedömts
            lämpliga med hänsyn till de förhållanden som präglar just dessa
            områden. Man kan inte dra någon generell slutsats av detta. Det
            är alltså inte något stöd för att införa tidsfrister för handläggning
            av ärenden i allmänhet.
          </note>
          <note>
            Avser näringsministern att vidta några åtgärder för att omedelbart
            förändra regelverk och skatt för att förenkla för generationsskiften
            i fåmansbolag? När det gäller frågan om generationsskifte i fåmansföretag
            redovisar finansministern i ett annat interpellationssvar i dag
            att regeringen kommer att ta ställning till den s.k. 3:12-utredningens
            förslag efter sedvanlig remissbehandling. När kommer utredningen?
            Utredningen kommer att slutföra sitt uppdrag till den 31
          </note>
          <note>
            maj i år. Därefter kommer den att lägga fram sitt betänkande.
          </note>
          <note>
            Avser näringsministern att avskaffa dubbelbeskattning på aktier
            som gynnar utländska köpare framför svenska? Det kan starkt ifrågasättas
            om ett införande av generella lättnader i aktiebeskattningen på
            ägarnivå, med de avräkningssystem som förekommer i Europa som
            förebild, är förenligt med EG-
          </note>
          <note>
            rätten. Detta slag av överväganden hade viss inverkan när man
            i Tyskland nyligen övergav det tidigare avräkningssystemet och
            införde ett klassiskt system för beskattning av bolagsinkomster,
            dvs. det system som
          </note>
          <note>
            Sverige tillämpar.
          </note>
          <note>
            Jag vill också poängtera att den svenska bolagsbeskattningen
            är internationellt sett konkurrenskraftig genom en kombination
            av låg skattesats och förhållandevis generösa reserveringsmöjligheter.
            En isolerad lättnad när det gäller beskattningen av avkastning
            på aktieplaceringar skulle vidare innebära en subventionering
            av ett visst slag av sparande. Detta skulle få högst begränsade
            effekter på investeringar och sysselsättning. Det är därför inte
            aktuellt att ta bort dubbelbeskattningen av aktier. För mindre
            företag som endast har begränsad tillgång till den internationella
            kapitalmarknaden finns som bekant särskilda lättnadsregler som
            gäller för beskattning av utdelningar och kapitalvinster på onoterade
            aktier. Dessa regler omfattas av 3:12-utredningen.
          </note>
          <note>
            Fru talman! Jag avser att fortsätta att svara på dessa tolv frågor
            när jag får tid igen. Jag hoppas att jag ska hinna med alla.
          </note>
          <note type="speaker">
            Anf. 76 MARIA LARSSON (kd):
          </note>
          <note>
            Fru talman! Jag tackar för snabbheten. Den var imponerande. Svaren
            är tämligen väl kända och innebär i praktiken kanske inte de förbättringar
            som jag efterlyste med frågorna. Vi har, som sagt var, diskuterat
            frågorna var för sig många gånger. Men när det gäller förslag
            på sådant som kan underlätta för företag och företagande i Sverige
            är det inte tillräckligt med de svar som näringsministern ger.
            Det är samma gamla vanliga svar. Det är inga nya svar. Sveriges
            företagare sitter fortfarande och väntar på förändringarna.
          </note>
          <note>
            Jag förstår t.ex. inte varför myndigheter inte kan ha en tidsgräns
            - jag är tacksam om näringsministern lyssnar; om vi ska ha en
            diskussion förutsätter det att vi lyssnar på varandra.
          </note>
          <note>
            Det handlar inte om att man behöver ge ett slutgiltigt svar.
            Det handlar om att berätta om hur lång tid det kommer att ta och
            inom vilken tidsram man avser att lämna ett slutgiltigt svar.
            Den företagare som sitter och väntar på ett svar har ingen aning
            om huruvida det kommer att ta en, två, tre eller fyra månader.
            Det är att vara service-minded som myndighet att kunna lämna ett
            besked inom en månad, också om beskedet är att det kommer att
            ta längre tid, t.ex. ytterligare två månader.
          </note>
          <note>
            Det skulle inte vara några som helst problem att införa. Det
            skulle ha ganska stor betydelse för rättssäkerheten för företagare.
          </note>
          <note>
            När det gäller generationsskiften och 3:12-
          </note>
          <note>
            reglerna kommer utredningen om detta på fredag.
          </note>
          <note>
            Näringsministern måste väl ha lite hum om vad de har kommit fram
            till och kunna säga om det kommer skarpa förslag från regeringen
            på detta område? Det är de två allra viktigaste reglerna att förändra
            i dag.
          </note>
          <note>
            Skolministern går ut och säger massor med saker innan Gymnasiekommittén
            är färdig. Varför har inte näringsministern samma frimodighet
            att kunna gå ut och göra utspel? Ta bladet från munnen och säg:
            Så här vill jag att det ska bli - redan innan ett remissförfarande
            är färdigt. Lite mera av mod skulle jag vilja efterlysa.
          </note>
          <note>
            När det gäller skattesatser på företag ligger bolagsskatten högre.
            Vi tillhör ett parti som driver frågan att man gott kan höja bolagsskatten
            men ta bort dubbelbeskattningen, eftersom den är mer skadlig för
            företagandet. Det finns mycket att fortsätta att diskutera.
          </note>
          <note>
            När det gäller regelförenklingen är det i dag förödande att den
            administrativa regelbördan i de små företagen med upp till 19
            anställda kostar 30 000 kr per anställd. Om man har mer än 50
            anställda är det bara 6 000 kr per anställd och år. Detta gynnar
            inte de små företagen, tvärtom straffar det de små företagen än
            mer så att de inte orkar växa upp över 50-strecket.
          </note>
          <note>
            Simplex var bra och stort tänkt, men det var en liten budget
            med underbemanning. Arbetet gick väldigt fort i stå.
          </note>
          <note>
            Simplex har uppdraget att förenkla reglerna.
          </note>
          <note>
            Samtidigt kommer det direktiv om att införliva EG-
          </note>
          <note>
            direktiv med svensk lagstiftning, vilket gör att regelverket
            kompliceras ytterligare. Arbetstidsutredningen jobbar med precis
            denna problematik.
          </note>
          <note>
            Jag är bekymrad, näringsministern. Jag kan inte tolka något av
            de svar jag hittills har fått som att det är ljusare tider på
            gång för ett växande företagande och ett bättre näringslivsklimat.
          </note>
          <note>
            Anf. 77 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag ska fortsätta att svara på frågorna.
          </note>
          <note>
            Det är ganska spännande när Maria Larsson argumenterar. Det var
            inte så länge sedan vi stod här och argumenterade och Maria Larsson
            var väldigt bekymrad över arbetsmarknaden. Alla skulle bli arbetslösa.
          </note>
          <note>
            Hon hade erfarenhet av det. Hon hade träffat folk, inte minst
            i sitt eget län. Arbetslösheten skulle gå rakt upp.
          </note>
          <note>
            I dag kan jag meddela att vi har en öppen arbetslöshet på 3,8
            %. Det är den lägsta i april månad på tio år. Maria Larsson är
            inte speciellt trovärdig när hon ger de mörka bilderna.
          </note>
          <note>
            Företagsklimatet i Sverige är mycket bra. Jämfört med andra länder
            är det mycket bra. Jämfört med den tiden Maria Larssons parti
            var inblandat i regeringsarbetet är det formidabelt mycket bättre.
            Det är det jag måste utgå ifrån. Det kan finnas olika saker som
            bör förbättras. Låt oss då hålla en mer nyanserad diskussion om
            det utan att måla svarta bilder.
          </note>
          <note>
            Avser näringsministern att vidta några åtgärder för att öka möjligheten
            till riskkapitalavdrag? Den möjlighet att göra skattereduktion
            för riskkapitalinvesteringar som infördes 1995 gjordes i avsikt
            att stimulera de små och medelstora företagens försörjning av
            riskkapital i avvaktan på mer långsiktiga lösningar.
          </note>
          <note>
            Bestämmelserna gällde ursprungligen betalningar för förvärv av
            onoterade aktier som gjordes under år
          </note>
          <note>
            1996 eller år 1997. Skattereduktionen utgjorde 30 %
          </note>
          <note>
            av underlaget men medgavs endast om underlaget uppgick till minst
            10 000 kr. Underlaget fick högst uppgå till 100 000 kr. En utvärdering
            av reglerna gjordes, och erfarenheterna var inte goda.
          </note>
          <note>
            År 1997 infördes i stället permanenta regler om en lättnad i
            beskattningen av utdelning och kapitalvinst på aktier i onoterade
            företag. Reglerna innebär att ett visst utrymme beräknas varje
            år och att utdelning inom det nuvarande utrymmet undantas från
            beskattning hos delägare.
          </note>
          <note>
            I samband med införande av lättnadsreglerna avskaffades riskkapitalavdraget
            i förtid. Reglerna kom därför enbart att gälla betalningar som
            gjordes under år 1996. Lättnadsreglerna fyller samma syfte som
            riskkapitalavdraget. Jag är därför inte beredd att vidta några
            åtgärder för att åter införa regler om riskkapitalavdrag.
          </note>
          <note>
            Varför behölls inte den 1995 införda möjligheten till riskkapitalavdrag?
            Systemet prövades men en utvärdering visade att erfarenheterna
            inte var så goda.
          </note>
          <note>
            Avser näringsministern att vidta några åtgärder för att sänka
            arbetsgivaravgiften? Arbetsgivaravgiften används i huvudsak för
            finansiering av system för social trygghet. Frågan om sänkta avgiftsnivåer
            får därför i första hand prövas mot kostnaderna för de sociala
            trygghetssystemen. Jag avser för närvarande inte att verka för
            att sänka arbetsgivaravgiften.
          </note>
          <note>
            Det måste ses mot bakgrund av de sociala trygghetssystemens omfattning
            och konstruktion. Det är svårt att göra direkta jämförelser mellan
            olika länder eftersom arbetsgivaravgiften liksom skatten och de
            skattskyldigas disponibla inkomst utgör en integrerad del av landets
            totala köpkraft. Därför kan man inte göra jämförelser.
          </note>
          <note>
            Avser näringsministern att vidta några åtgärder för att momsinbetalningen
            ska registreras den dag betalningen sker? En inbetalning av mervärdesskatt
            anses, i likhet med andra skatteinbetalningar, gjord den dag betalningen
            har bokförts på skattekontot.
          </note>
          <note>
            Denna ordning infördes i samband med skattebetalningslagens tillkomst.
            Ordningen överensstämmer med de civilrättsliga principerna för
            när en betalning anses fullgjord. Några skäl att särskilt gynna
            inbetalning av mervärdesskatt finns inte.
          </note>
          <note>
            Avser näringsministern att vidta några åtgärder för att beviskraven
            på skattemyndigheten vid skattetillägg och upptaxering skärps
            och att låta betalning ske först vid fällande dom i sista instans?
            Jag ska försöka svara på den frågan också för att visa respekt
            för interpellanten.
          </note>
          <note type="speaker">
            Anf. 78 MARIA LARSSON (kd):
          </note>
          <note>
            Fru talman! Jag är fortfarande bekymrad, eftersom det också finns
            annan statistik att tillgå än den Björn
          </note>
          <note>
            Rosengren citerar.
          </note>
          <note>
            Sverige ligger på 24:e plats i OECD:s tillväxtliga för åren 1990-2000.
            Vi har tappat 30 % i BNP-
          </note>
          <note>
            utveckling. Om man jämför med bara de små OECD-
          </note>
          <note>
            länderna har Sverige tappat 43 %.
          </note>
          <note>
            Vi har haft en högkonjunktur, men regeringen har inte tagit chansen
            att göra de nödvändiga strukturella förändringar som krävs. Jag
            tror att ministern har insikten. Jag vet inte om det är bristande
            mod eller bristande inflytande i Regeringskansliet som är orsaken
            till det uteblivna handlandet eller om orsaken är brist på tid.
          </note>
          <note>
            Av småföretagens 81 konkreta förslag är bara en tredjedel genomförda.
            Nyföretagandet i Sverige ligger på en mycket låg nivå och är dessutom
            på väg ned.
          </note>
          <note>
            Inom EU är Sverige ett av de länder som har lägst andel nyföretagare.
            Bara 35 % av småföretagarna säger att de vill utöka sin verksamhet,
            enligt en alldeles färsk undersökning som gjorts av Företagarnas
            riksorganisation. Tycker inte näringsministern att det är alarmerande?
            Man vill inte växa!
          </note>
          <note>
            17 gånger har regeringen lagt fram en budget som saknar tillväxtåtgärder.
            I den senaste budgeten fanns det i stort sett inte ett enda förslag
            som tog upp företagande, stimulerade nyföretagande eller stimulerade
            de små företagen att växa.
          </note>
          <note>
            Jag har inte fått några andra svar i dag än de redan bekanta.
            Näringsministern har inte något nytt att komma med.
          </note>
          <note>
            Jag vill sluta med att citera en företagare som skickade ett
            mejl till mig, där det stod så här: Vi som företagare ser ingen
            stimulans i att fortsätta att slita dag och natt om regeringen
            bara ska utreda och utreda och inget konkret kommer ut av detta.
            För mig som liten företagare skulle det vara positivt om löftena
            blev till beslut någon gång.
          </note>
          <note>
            Anf. 79 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag hade tänkt fortsätta svara på frågorna, men jag
            förstår att Maria Larsson inte är intresserad av mina svar. Jag
            ska därför gå tillbaka till den diskussion som fördes om Sveriges
            situation.
          </note>
          <note>
            Låt mig bara säga att efter en nedgång 1998-1999
          </note>
          <note>
            steg antalet nystartade företag igen år 2000 och nådde ny rekordnivå.
            Sammanlagt startade 39 520 företag, vilket är 14 % fler än 1994.
            Under 2001 har antalet nystartade företag sannolikt minskat, men
            i början av
          </note>
          <note>
            2002 finns indikationer på att nyföretagarkurvan pekar uppåt
            igen.
          </note>
          <note>
            Möjligheten till ökad tillväxt är intimt förknippad med förmågan
            att utnyttja ny teknologi och utveckla nya produkter. Satsning
            på forskning och utveckling, framför allt inom kunskapsintensiva
            sektorer, är en av de viktigaste indikatorerna på bra företagsklimat.
          </note>
          <note>
            Sverige investerade 1999 mest av alla OECD-länder i forskning
            och utveckling. Tre fjärdedelar av pengarna satsas inom näringslivet.
            Andelen forskare i förhållande till arbetskraften är hög i Sverige.
            Som en parentes vill jag säga att vi av Småföretagsdelegationens
            förslag till åtgärder har vidtagit ungefär 70 %
          </note>
          <note>
            och inte en tredjedel.
          </note>
          <note>
            I en jämförelse mellan olika länders konkurrenskraft som International
            Institute for Management
          </note>
          <note>
            Development gjorde 2002 bedömdes 49 länder efter
          </note>
          <note>
            314 kriterier. Avsikten var att rangordna länderna efter förmågan
            att skapa en miljö för uthållig konkurrenskraft i företag. Ungefär
            en tredjedel av kriterierna baserades på opinionsundersökningar
            med 4 000
          </note>
          <note>
            företagsledare världen över, och Sverige har i konkurrensårsboken
            avancerat från nittonde plats 1997 till en elfte plats 2002.
          </note>
          <note>
            Tittar vi sedan på EU-kommissionens innovationslista ser vi att
            Sverige ligger etta före USA. Tittar vi på den internationella
            näringslivsorganisationen
          </note>
          <note>
            World Economic Forum, som publicerar en årlig rapport om tillväxtutsikterna
            i 75 länder, ser vi att
          </note>
          <note>
            Sverige har avancerat i båda rangordningarna.
          </note>
          <note>
            Jag kan ta studie efter studie. Men jag brukar säga så här. Vill
            man inte lyssna på Maria Larsson och vill man inte lyssna på mig
            kan man ju lyssna på vår omvärld som ändå bedömer Sveriges näringslivsklimat,
            och det är mycket gott.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2001/02:429 om svenskt glas
          </note>
          <note>
            Anf. 80 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Carina Adolfsson Elgestam har frågat mig vilka åtgärder
            jag ämnar vidta för att säkra den svenska glasindustrins framtid
            vad gäller fortlevnad, utbildning och forskning.
          </note>
          <note>
            Carina Adolfsson Elgestam ställde samma fråga till mig i februari
            så mitt svar här i dag kommer i stort sett att bli en upprepning
            av det frågesvar jag lämnade då.
          </note>
          <note>
            Till att börja med vill jag säga att jag har förståelse för interpellantens
            oro för Glasrikets och glasbranschens framtid. Glasindustrin är
            bärare av ett viktigt kulturarv och har gjort svenskt hantverk
            och svensk design känt långt utanför våra gränser.
          </note>
          <note>
            Regeringen för en långsiktig och strategiskt inriktad politik
            för att utveckla näringsklimatet i Sverige. Den syftar främst
            till att skapa goda ramvillkor för företagande så att det samlade
            kunnandet, kapitalet och övriga tillgångar utnyttjas på bästa
            sätt. Regeringens arbete bygger således i första hand på att skapa
            goda basvillkor för alla branscher. Regler ska vara så enkla och
            ändamålsenliga som möjligt, och stöd lämnas i allmänhet inte till
            en enskild bransch. Politiken innebär också en långtgående decentralisering
            av olika insatser till i första hand den regionala nivån.
          </note>
          <note>
            Den samlade nationella tillväxten är beroende av hur väl potentialen
            i de förutsättningar som finns lokalt och regionalt tas till vara.
          </note>
          <note>
            I Glasriket i Kronobergs och Kalmar län finns organ som har till
            uppgift att, bl.a. med statliga medel, främja nya företag och
            företag som vill växa, produktutveckling och marknadsföring. Exempel
            på statliga medel är stöd till allmänt näringslivsfrämjande åtgärder
            som ges inom EG:s strukturfonders mål 2,
          </note>
          <note>
            Industriella utvecklingscentra, IUC, och lån från
          </note>
          <note>
            ALMI Företagspartner AB. Företag inom glasindustrin kan, som
            alla andra företag, söka stöd från dessa finansieringsorgan. Inom
            ramen för EG:s strukturfonder finns också gemenskapsinitiativet
            Leader-plus som ger stöd till glas, trä, aluminium och design
            inom regionen. Statliga medel beviljas som s.k. medfinansiering
            i sådana projekt.
          </note>
          <note>
            Stiftelsen svensk industridesign, SVID, visar alltfler goda exempel
            på värdet av bättre design. SVID
          </note>
          <note>
            driver med hjälp av statliga medel regionala projekt, bl.a. i
            Kalmar län, som syftar till ökad lönsamhet med hjälp av design
            i små företag.
          </note>
          <note>
            Att Glasrikets fortlevnad säkras är av yttersta vikt inte bara
            för regionen utan för hela landet. Om de statliga aktörerna i
            regionen samverkar med näringsliv, kommuner och andra intressenter
            på ett effektivt sätt, tror jag att det finns goda förutsättningar
            för att
          </note>
          <note>
            Glasriket går en ljus framtid till mötes.
          </note>
          <note>
            Anf. 81 CARINA ADOLFSSON ELGE-
          </note>
          <note>
            STAM (s):
          </note>
          <note>
            Fru talman! Jag vill börja med att tacka för svaret.
          </note>
          <note>
            Det känns positivt när näringsministern har förståelse för den
            oro som jag och vi som bor i Glasriket känner inför framtiden
            för svenskt glashantverk.
          </note>
          <note>
            Jag vet ju att ministern har varit på glasbruksbesök. Jag har
            även hört att ministern var på Nalen när
          </note>
          <note>
            Glasriket besökte Stockholm. Det betyder att ministern har fått
            ta del av det fascinerande skådespelet i hyttan när glasblåsarna
            formar den glödande glasmassan till tunna vinglas, färgsprakande
            glasfat, en clown eller en fisk. Detta skådespel är ett kulturarv.
            Det ger oss i Glasriket cirka en miljon besökare varje år. Man
            vågar inte ens leka med tanken på vad som skulle hända i vår region
            om de besöken upphörde.
          </note>
          <note>
            Att som besökare stå inne på hyttgolvet, känna värmen och mullret
            från smältugnen, se hur pipan rullar, höra hur det fräser från
            skopan eller tidningspapperet - ibland är det Dagens Industri
            man använder - se hur föremålen sakta växer fram för att sedan
            gå in i kylröret och till efterbearbetning, slipning, målning
            osv. är en speciell känsla. Får man dessutom kombinera detta med
            hyttsill är det en fantastisk upplevelse.
          </note>
          <note>
            Turism i Glasriket och i vår glesbygd är viktig.
          </note>
          <note>
            Den spelar roll för att säkerställa sysselsättningen för alla
            oss som bor där året runt. Det är viktigt att vi har glasbruken
            som kan nå upp till en viss serieproduktion för leverans ut till
            våra svenska butiker och butiker runtom i hela världen. Vi klarar
            oss inte enbart med glashyttor. De är jättebra, och man tillverkar
            mycket vackra saker i våra hyttor, men de klarar aldrig av serietillverkning.
          </note>
          <note>
            Vi har 15 glasbruk, eller är det 14 eller 13? Ugnen i Älghult
            är släckt, Rosdala, Sveriges sista glasbruk som tillverkade lampglas,
            är nedlagt för knappt ett år sedan. Den kunskapen försvinner förmodligen
            sakta men säkert. Ska vi då bara stå här och titta på när en bransch
            sakta avvecklas?
          </note>
          <note>
            Vi som bor i de här fyra kommunerna känner oro inför framtiden
            och ställer oss frågan: Klarar svensk glasindustri i framtiden
            att styras enbart av marknadskrafterna? Vi tror inte det. Vi tror
            att om vi ska bevara det här hantverket och designen och få formgivare
            till branschen så behövs det insatser. Annars tror vi att svenskt
            glas inte går att rädda. Själva glaset kan man tillverka precis
            var som helst runtom i hela världen. Men det vi är duktiga på,
            designen och hantverket, måste vi vara rädda om och bevara. Annars
            är jag rädd att glasindustrin blir nästa utflaggade bransch.
          </note>
          <note>
            I sitt svar pekar ministern på olika stödformer för att främja
            nya företag och företag som vill växa, produktutveckling och marknadsföring.
            Det är i och för sig bra. Men det handlar inte om att starta och
            växa.
          </note>
          <note>
            Det handlar om att bevara. Det handlar om att glasindustrin konkurrerar
            med alla andra branscher om de avsatta medlen.
          </note>
          <note>
            EU-medlen har kommunerna lite olika förutsättningar att söka.
            Strukturfonden mål 2 handlar ju om gamla 5b, och det är bara Uppvidinge
            och Lessebo som har rätt att ta del av de pengarna. Det handlar
            ju om att föreningen söker pengar. Enskilda företag har inte rätt
            att söka.
          </note>
          <note>
            Ministern säger också att i allmänhet ges inte stöd till enskilda
            branscher. Frågan är vad som händer om vi inte går in speciellt
            och undersöker den manuella glasindustrins förutsättningar. Frågan
            är också om vi klarar detta själva i regionen när det faktiskt
            är en nationell angelägenhet.
          </note>
          <note>
            Eftersom ministern i sitt svar säger att han inte är beredd att
            vidta några konkreta åtgärder när det gäller utbildning och forskning
            ställer jag frågan så här:
          </note>
          <note>
            Är ministern beredd att tillsätta en utredning som kartlägger
            och analyserar förhållanden som är av betydelse för Glasriket
            i ett regionalt och nationellt perspektiv som sedan kan leda till
            en samlad plan för samhällets insatser?
          </note>
          <note>
            Anf. 82 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Glasindustrin är känslig för konjunkturnedgångar.
            Det beror på den stora exportandelen.
          </note>
          <note>
            Andra branscher i regionen har också drabbats hårt av höstens
            konjunkturnedgång. Återhämtningen har, enligt länsarbetsnämnden,
            varit mycket snabb. Det har varit många varsel inom branschen
            det senaste året. Glasindustrin drabbades i förhållande till sin
            storlek relativt hårt av konjunkturnedgången i höstas.
          </note>
          <note>
            Detta var då en direkt följd av minskad export till
          </note>
          <note>
            USA efter den 11 september. Tack och lov verkställdes endast
            cirka hälften av varslen.
          </note>
          <note>
            Enligt länsarbetsnämnden är situationen bra för glasarbetare.
            Endast ett fåtal har registrerats som arbetslösa. Snarast är situationen
            den omvända. Regionen kan snabbt komma att behöva rekrytera särskilt
            hantverkare såsom glasblåsare och slipare - som självklart oftast
            utgör den största bristen. De varsel som har lagts handlar inte
            heller om blåsare utan om personal i industrin.
          </note>
          <note>
            Sedan var det frågan om forskning. Såväl stora som små företag
            står bakom Glasforskningsinstitutet.
          </note>
          <note>
            Orrefors Kosta Boda AB, som till största delen är utlandsägt,
            är ett av de företag som genom sitt medlemskap bidrar till Glasforskningsinstitutets
            verksamhet. Det kan också vara värt att notera att sammanslutningen
            av de mindre konstglasbruken, Svenska glasbruk, fortfarande är
            svenskägt. Dessa glasbruk bidrar till Glasforskningsinstitutets
            verksamhet. Därutöver bidrar staten till Glafos forskning genom
            projektmedel från Nutek, Vinnova och Energimyndigheten. Totalt
            har under perioden 1998-2002 9,5 miljoner kronor beviljats för
            olika projekt.
          </note>
          <note>
            Länsstyrelserna i Kronobergs och Kalmars län beviljade investeringsbidrag
            till olika projekt med anknytning till glasindustrin. Regionkontoret
            i Kalmar beviljade tillsammans med Stiftelsen svensk industridesign
            projektmedel till glasindustrin. Här finns cirka en och en halv
            miljon statliga medel att fördela under 2002.
          </note>
          <note>
            Yrkeskunskap försvinner. Det sägs att det satsas för lite på
            utbildning. Låt mig ändå notera att universitetet i Växjö och
            högskolan i Kalmar nyligen startat treåriga designutbildningar,
            bl.a. med glasinriktning. I
          </note>
          <note>
            Växjö finns dessutom en ettårig glasdesignutbildning.
          </note>
          <note>
            I Kalmar län finns en hantverksskola för glasindustrin på gymnasienivå.
            Kortare påbyggnadskurser finns vid universitetet i Växjö. Här
            finns också en adjungerad glasprofessor.
          </note>
          <note>
            Vi har från statens sida satsat rejält på utbildningar för glasarbetare
            och designer. Jag anser att fortbildning för anställda är arbetsgivarens
            ansvar.
          </note>
          <note>
            Fru talman! Självklart är jag beredd att överväga hur vi bättre
            kan förstärka glasindustrin. Jag ska själv ta kontakt med glasindustrin
            och berörda kommuner.
          </note>
          <note>
            Staten har gjort mycket. Självklart kan mer göras.
          </note>
          <note>
            Men ytterst handlar det också om företagens förmåga att konkurrera
            på en hård marknad. Vi vet att design betyder mycket.
          </note>
          <note>
            Anf. 83 CARINA ADOLFSSON ELGE-
          </note>
          <note>
            STAM (s):
          </note>
          <note>
            Fru talman! Jag tackar ministern speciellt för det allra sista.
            Visst är vi medvetna om att det har satsats mycket. Det har skett
            av och till under åren.
          </note>
          <note>
            Jag har med mig en utredning av Statens industriverk, gjord 1980,
            om Glasrikets framtid och de hot och möjligheter som då fanns.
            Den är värd att läsa.
          </note>
          <note>
            De utbildningar och satsningar som i dag görs på forskning räcker
            inte. Det är ingen kontinuitet i forskningen i dag vad gäller
            de ekonomiska medlen.
          </note>
          <note>
            Där behövs ökade insatser.
          </note>
          <note>
            Det finns andra problem i det hela. Det är jättebra att det på
            Växjö universitet finns flera utbildningar som har anslutning
            till design och glas, men här har vi en bransch i en nedåttrend
            och som är på väg utåt.
          </note>
          <note>
            För 15 år sedan sade man att när det finns färre än
          </note>
          <note>
            2 000 anställda i branschen börjar det bli problem med möjligheten
            att få intresserade ungdomar att söka sig till branschen och utbilda
            sig till bl.a. glasblåsare - det tar 5-10 år att bli glasblåsare
            - och gå vidare till forskning och formgivning. Om det inte finns
            en attraktiv bransch med tillräckligt många jobb hjälper det inte
            hur många bra utbildningar vi har.
          </note>
          <note>
            Detta är en av anledningarna till att vi i dag känner rädsla.
            Det är viktigt att vi i dag diskuterar frågorna för att inte om
            5-6 år mötas av dem - och det är då försent att göra någonting.
            Det är bra att ministern är beredd att överväga frågorna och ta
            kontakt med branschen.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2001/02:461 om miljövänlig energiproduktion
          </note>
          <note>
            Anf. 84 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Göte Jonsson har frågat miljöministern vilka åtgärder
            han avser vidta för att stimulera elproducenterna till miljövänlig
            elproduktion. Interpellationen har överlämnats till mig.
          </note>
          <note>
            Först av allt vill jag säga att Sverige i ett EU-
          </note>
          <note>
            perspektiv har en mycket hög andel förnybar elproduktion. Sverige
            är det land inom EU som i absoluta tal producerar mest el med
            förnybara energikällor.
          </note>
          <note>
            Sverige har näst efter Österrike den högsta andelen el producerad
            från förnybara energikällor. Användningen av fossila bränslen
            för elproduktion är mycket låg.
          </note>
          <note>
            Oljekondenskraftverk och gasturbiner utgör i första hand en reservkapacitet
            under år med liten nederbörd och därmed liten vattenkraftsproduktion.
          </note>
          <note>
            Under många år har staten på olika sätt stöttat utvecklingen
            av miljövänlig och förnybar elproduktion.
          </note>
          <note>
            Detta har skett bl.a. genom stöd till forskning och utveckling
            och genom investerings- och driftsbidrag.
          </note>
          <note>
            Konkret innebär insatserna inom 1997 års energipolitiska program
            att ytterligare 1,5 terawattimmar förnybar el årligen kommer att
            produceras.
          </note>
          <note>
            Sedan länge används marknadsekonomiska instrument för att internalisera
            miljökostnader och skapa en marknad för förnybar energiproduktion.
            Bland sådana instrument kan nämnas energi- och koldioxidskatt
            på fossila bränslen, skatt på svavelutsläpp samt en avgift på
            utsläpp av kväveoxider. Sammantaget har dessa instrument bidragit
            till kostnadseffektiv minskning av utsläppen.
          </note>
          <note>
            I mars i år överlämnade regeringen propositionen
          </note>
          <note>
            Samverkan för en trygg, effektiv och miljövänlig energiförsörjning
            till riksdagen. I propositionen finns flera förslag som berör
            Göte Jonssons fråga. En viktig del är förslaget om en ny stödform
            för den förnybara elproduktionen, det s.k. certifikatssystemet.
            I propositionen föreslås även ett vägledande mål att användningen
            av el från förnybara energikällor ska öka med
          </note>
          <note>
            10 terawattimmar från 2002 års nivå till 2010. Om det visar sig
            att det finns förutsättningar för att ytterligare öka elproduktionen
            med förnybara energikällor, bedömer regeringen att en lämplig
            ambitionsnivå bör vara att öka den årliga förnybara elproduktionen
            med
          </note>
          <note>
            15 terawattimmar från 2002 års nivå till 2012. Vid sidan om certifikatssystemet
            föreslås särskilda åtgärder för vindkraften. På klimatområdet
            pågår arbetet med ett system för handel med utsläppsrätter.
          </note>
          <note>
            Regeringen har alltså vidtagit en rad åtgärder för att stimulera
            till ökad miljövänlig elproduktion. Jag bedömer att det nya marknadsbaserade
            stödsystemet som nu föreslås är ett effektivt sätt att nå de högt
            ställda mål som föreslås.
          </note>
          <note>
            Avslutningsvis: Vad gäller Vattenfalls verksamhet i Tyskland
            kan jag konstatera att ca 60 % av Tysklands elproduktion är beroende
            av förbränning av fossila bränslen. Ett bolag måste självklart
            anpassa sig till de förutsättningar som finns på de marknader
            man verkar i. Vattenfalls ambition är att genom ständiga förbättringar
            bli ett föredöme på de marknader där de verkar. Vattenfalls miljökunnande
            är stort, och
          </note>
          <note>
            Vattenfall bör kunna bidra positivt till miljön i Europa, t.ex.
            genom minskade utsläpp av föroreningar.
          </note>
          <note>
            Exempelvis har det av Vattenfall ägda företaget
          </note>
          <note>
            VEAG världens mest moderna brunkolseldade anläggningar, och utsläppen
            befinner sig under vad tysk lagstiftning och relevanta EG-direktiv
            anger.
          </note>
          <note type="speaker">
            Anf. 85 GÖTE JONSSON (m):
          </note>
          <note>
            Fru talman! Jag ber att få tacka näringsministern för svaret.
          </note>
          <note>
            Det är ett känt faktum att det finns ett klart samband mellan
            miljöpolitik och energielproduktion. Det här var någonting som
            inte minst Finlands statsminister betonade nu i samband med beslutet
            att bygga ytterligare en reaktor i Finland. Han underströk att
            det var två skäl som var bärande när det gällde det beslutet i
            den finska riksdagen. Det ena var givetvis en tryggad elproduktion,
            och den andra viktiga faktorn var att man skulle ha en elproduktion
            som var baserad på miljövänlighet när det gällde frågan om växthuseffekten.
          </note>
          <note>
            Jag delar helt den syn på elproduktionen som
          </note>
          <note>
            Finlands statsminister poängterade i samband med detta.
          </note>
          <note>
            När det gäller Sverige delar jag näringsministerns uppfattning
            - det vet vi också - att tack vare att vi har en elproduktion
            som är baserad på vatten- och kärnkraft har vi små utsläpp av
            växthusgaser jämfört med andra länder.
          </note>
          <note>
            Det är väl ingen tvekan om att detta också var en bidragande
            orsak till den överenskommelse inom EU
          </note>
          <note>
            som innebar att Sverige får öka sina koldioxidutsläpp i förhållande
            till andra EU-länder utifrån Kyotoprotokollet och att energiproduktionens
            bakgrund var en given faktor.
          </note>
          <note>
            Om de låga utsläppen nu beror på bl.a. elproduktion baserad på
            kärnkraft måste det också innebära att om man avvecklar kärnkraften
            ökar de negativa miljöeffekterna. Jag vill fråga näringsministern
            om han inte delar min uppfattning på den punkten.
          </note>
          <note>
            Växthusfrågan är internationell. Sverige har låga utsläpp sett
            i ett internationellt perspektiv. Det beror på att vi har liten
            kolanvändning när det gäller framför allt elproduktionen. Nu är
            vi på väg mot en ändring. Sverige engagerar sig i storskalig kolbrytning,
            visserligen i ett annat land, men ändå, och därmed också kolenergiproduktion
            i stor omfattning. Svenska
          </note>
          <note>
            Vattenfalls engagemang innebär att man äger ca 90 %
          </note>
          <note>
            av tysk kolbrytning framöver. Det är sannerligen ingen liten
            andel. Brunkolet som bryts beräknas till ca 50 miljoner ton per
            år.
          </note>
          <note>
            Det är ingen tvekan om att detta faktiskt är en helt ny inriktning
            när det gäller svenskt engagemang i energipolitik.
          </note>
          <note>
            En annan dimension i sammanhanget är flytten av
          </note>
          <note>
            150 hushåll. Det motsvarar ca 300 personer, som måste flytta
            från byn Horno. Det här är ett starkt ingrepp när det gäller de
            enskilda människornas liv och förutsättningar. Det har skapat
            en mycket stor debatt både i Tyskland och i andra länder när det
            gäller det sätt på vilket man behandlar enskilda människors livsmiljöer.
          </note>
          <note>
            Jag vill med anledning av detta fråga näringsministern: Har det
            förevarit kontakter och samtal mellan de svenska och tyska regeringarna
            när det gäller det svenska engagemanget i den tyska brunkolsbrytningen
            och den tyska brunkolsnäringen? Vad har i så fall de samtalen
            föranlett? Vad kommer det nu att innebära för ett svenskt företag
            när det gäller de stora förändringarna i bl.a. Horno och andra
            delar av Tyskland? Hur ser näringsministern på just de här frågorna
            och den förändring av svensk energiproduktion som detta engagemang
            innebär?
          </note>
          <note type="speaker">
            Anf. 86 INGEGERD SAARINEN (mp):
          </note>
          <note>
            Fru talman! Megawatten är den miljövänligaste watten. På dagens
            elmarknad fungerar det i princip så att den som installerar direktverkande
            elvärme subventioneras av det övriga elkollektivet i sin konsumtion.
            Det beror på att den personen behöver använda mycket el, speciellt
            när det är ont om el och speciellt när det är kallt och effektsituationen
            är besvärlig.
          </note>
          <note>
            Men det syns inte på elräkningen att han använder mycket el just
            när effektsituationen är svår.
          </note>
          <note>
            Man kunde ha en elmarknad där kostnaden tas ut av den som orsakar
            kostnaden. Den som har en hög konsumtion vid tillfällen då det
            är ont om el orsakar egentligen hela kollektivet stora kostnader.
            Det är den personen som gör att nya kraftverk måste byggas. Vi
            vet att nya kraftverk är dyra. Om elmarknaden fungerade väl borde
            alltså effektuttag vara dyrare när det är ont om el än effektuttag
            när det är mindre ont om el.
          </note>
          <note>
            Jag undrar om näringsministern har några funderingar på hur vi
            kan reformera elmarknaden så att det tydligare avspeglas i kostnader
            hur man tar ut sin el. Det borde vara dyrare för konsumenter av
            direktverkande el, så att de inte subventioneras av kollektivet,
            vilket händer nu. Det är därför som regeringen ska utreda ett
            förbud. Det vore bättre om marknaden såg till att de här investeringarna
            inte var lönsamma.
          </note>
          <note>
            Jag undrar om näringsministern tänker göra någonting åt den delen.
          </note>
          <note>
            Jag undrar också hur det går med funderingarna på att de icke-elintensiva
            företagen ska belastas med energiskatt. De har ju visat sig vara
            elslösande. Det är ett svårt problem.
          </note>
          <note>
            Anf. 87 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Får jag först göra det konstaterandet, som jag sade
            tidigare, att Sverige i dag har den näst efter Österrike högsta
            andelen el från förnybara energikällor i hela EU. Enligt kommissionens
            statistik hade Sverige år 1997 den högsta elproduktionen från
            förnybara energikällor inom EU. Sverige producerade då 72 terawattimmar,
            vilket motsvarar över 20 % av den totala förnybara elproduktionen
            i EU. Då talar vi om vattenkraften, inte om kärnkraften.
          </note>
          <note>
            När det sedan gäller diskussionen om att sätta upp ett kärnkraftverk
            till, den femte reaktorn, i Finland är det nog lång väg innan
            man har kommit dit. Det ska planeras, miljöprövas och framför
            allt undersökas om det är ekonomiskt möjligt, så jag väntar med
            mina synpunkter där.
          </note>
          <note>
            Får jag sedan ta upp frågan om Vattenfall och statens roll som
            ägare. Jag vill först konstatera att som ägare bestämmer staten
            de övergripande målen för företagets verksamhet. Vattenfall har
            som huvuduppgift att på ett effektivt sätt producera och leverera
            el till sina kunder. Detta ska ske på ett affärsmässigt sätt,
            vilket innebär att företaget ska uppfylla marknadsmässiga avkastnings-
            och utdelningskrav i sin affärsverksamhet. Den operativa verksamheten
            är bolagets styrelses och ledningens ansvar. Denna beslutsordning
            gäller såväl privata som helt eller delvis statligt ägda företag.
          </note>
          <note>
            Jag kan också ta upp frågan om att tvångsförflytta en sorbisk
            minoritet. Det är naturligtvis utomordentligt allvarligt. Jag
            vill ändå göra det konstaterandet att brunkolsutvinningen, och
            hur den görs, rör tysk energipolitik och tysk lagstiftning. Det
            är resultatet av en tysk politisk överenskommelse och godkänt
            av berörda myndigheter. Jag har inga synpunkter på Tysklands energipolitik.
          </note>
          <note>
            Som ägare ska den svenska regeringen se till att de statliga
            bolagen följer gällande lagstiftning och befinner sig väl inom
            de råmärken som lagen anger.
          </note>
          <note>
            Lagstiftningen är ytterst ett uttryck för ett samhälles värderingar
            och moral. Jag utgår från att Vattenfall följer gällande regler
            och lagstiftning i Tyskland.
          </note>
          <note>
            När vi sedan talar om huruvida det är rimligt att ett svenskt
            företag går in och gör ingrepp i naturen -
          </note>
          <note>
            eldning av brunkol är, som sagt var, inte speciellt miljövänligt
            - vill jag konstatera att all energiutvinning innebär ingrepp
            i naturen. Kraftverk måste byggas i älvar, vindkraftverk vid kuster
            osv. Det är tyvärr i dag oundvikligt.
          </note>
          <note>
            VEAG, som förbränner kolet, har världens modernaste brunkolseldade
            anläggningar. Utsläppen befinner sig under den gräns som tysk
            lagstiftning och EG-direktiven anger. Exempelvis har man minskat
            koldioxidutsläppen med 51 % och svavelutsläppen med 92 %.
          </note>
          <note>
            Tyskland, och t.o.m. dess förbundskansler Schröder, har uttalat
            sig mycket positivt när det gäller att just Vattenfall är en stor
            operatör på området. Det finns alltså inget annat än applåder
            från den tyska regeringen i detta avseende.
          </note>
          <note type="speaker">
            Anf. 88 GÖTE JONSSON (m):
          </note>
          <note>
            Fru talman! Jag inser givetvis också, precis som näringsministern,
            att all energiproduktion kan innebära ingrepp i naturen och ingrepp
            i förutsättningarna för vissa människors sätt att leva och vara.
            Men jag är ändå bekymrad över läget och över det anseende som
          </note>
          <note>
            Sverige får som miljönation genom omväxlingen när det gäller
            energipolitik. Det råder som jag ser det ingen tvekan om att det
            finns ett samband mellan beslutet om avvecklingen av kärnkraften
            i Sverige och Vattenfalls engagemang i brunkolsbrytningen i
          </note>
          <note>
            Tyskland. Att sedan den tyske förbundskanslern ser det som positivt
            att ett svenskt företag går in innebär ju egentligen bara att
            han slipper se tyska företag ta de konflikter som detta innebär.
            Jag kan därför i och för sig ha förståelse för den uppfattning
            som Schröder har i det här sammanhanget.
          </note>
          <note>
            Jag tycker att det är allvarligt för svenskt förtroende när det
            gäller miljöfrågan att Sverige växlar om när det gäller energipolitiken.
            Energipolitiken är ju en sådan viktig faktor just ur miljösynpunkt.
          </note>
          <note>
            Jag ställer frågan: Hur ska den svenska miljöministern agera
            i EU när han nu möter sina kolleger och ska ta upp frågan om fossila
            bränslen? Den svenska miljöministern får ju faktiskt ta på sig
            solglasögon om han ska kunna titta kollegerna i ögonen och diskutera
            avvecklingen och förändringen i energipolitiken och hur man ska
            växla bort från en fossilbaserad energiproduktion. Det är ju ändå
            detta det handlar om; ett svenskt företag som staten är engagerad
            i går in i en mycket storskalig verksamhet när det gäller energiproduktion
            baserad på brunkolsaktivitet. Detta tror jag kommer att skada
            tilltron till den svenska miljöpolitiken framöver.
          </note>
          <note>
            Det intressanta är att enligt energiöverenskommelsen 1977 sägs
            det att Vattenfall ska vara ett verktyg i omställningen av energisystemet
            i uthållig riktning. Anser näringsministern att brunkolsbrytning
            i stor skala är en sådan omställning i miljövänlig riktning? Det
            är ju det som Vattenfall sysslar med för närvarande.
          </note>
          <note>
            Det råder väl ingen tvekan om att det engagemang som svenska
            Vattenfall har i brunkolsbrytningen i
          </note>
          <note>
            Tyskland inom ramen för den handel med el som bedrivs mellan
            länderna i dag - och som jag bejakar i stor utsträckning - kommer
            att innebära att Sverige importerar den elen samtidigt som vi
            lägger ned de svenska kärnkraftverken, som miljömässigt är betydligt
            bättre om vi ser det ur koldioxidsynpunkt.
          </note>
          <note>
            Jag tycker att detta är en utomordentligt viktig fråga i sammanhanget.
            Hur ser miljöministern på denna faktor, dvs. att vi i Sverige
            blir beroende av importerad elproduktion samtidigt som vi avvecklar
            kärnkraften? Det är ju en elproduktion som i stor utsträckning
            är baserad på fossila bränslen och brunkol.
          </note>
          <note>
            Det intressanta är att om vi ska ersätta Barsebäck
          </note>
          <note>
            1 med kolbaserad produktion utifrån den nyaste tekniken, som
            näringsministern hänvisar till, så motsvarar de ökade utsläppen
            dem från en miljon moderna bilar med den bästa rening som vi har
            för närvarande, eller motsvarande tre och en halv miljoner ton
            koldioxid. Även om Vattenfall har en hög ambition när det gäller
            reningsteknik av brunkolsanvändning så hamnar vi ändå i en besvärlig
            situation när det gäller växthuseffekten. Detta är ett faktum,
            näringsministern.
          </note>
          <note type="speaker">
            Anf. 89 INGEGERD SAARINEN (mp):
          </note>
          <note>
            Fru talman! Jag vill gärna understryka den senaste talarens funderingar
            kring Vattenfall, även om vi inte drar samma slutsats av det hela.
            Vattenfall skulle ju vara en viktig part i omställningen av energisystemet,
            och det har företaget de facto inte varit enligt mitt sätt att
            se det.
          </note>
          <note>
            Jag fick inga svar på mina tidigare frågor till näringsministern,
            men jag fortsätter ändå, och ställer ett par frågor till.
          </note>
          <note>
            Den första frågan gäller certifikaten. Det handlar nämligen enbart
            om elproduktion och har inte med den övriga energiproduktionen
            att göra. Vi har en stor möjlighet att spara el genom t.ex. solvärme,
            som egentligen är kommersiellt gångbart nu. Men människor vet
            inte om det, och därför fungerar det inte.
          </note>
          <note>
            Dels skulle det behövas informationsinsatser, dels skulle det
            behövas att staten hjälper till på något sätt med finansieringen
            när människor bygger sina hus.
          </note>
          <note>
            De har inte råd att bygga långsiktigt, utan tenderar att ta direktverkande
            elvärme för det är det billigaste på kort sikt. Om de hade en
            långsiktig möjlighet att investera skulle de t.ex. kunna sätta
            in solvärme. Det skulle löna sig i längden.
          </note>
          <note>
            Detta har med lånens konstruktion att göra, och jag undrar om
            näringsministern har några tankar kring detta. Hur skulle man
            kunna göra investeringsmöjligheterna förståndigare för de människor
            som bygger hus så att de kan bygga mer långsiktigt?
          </note>
          <note>
            Staten skulle ha möjlighet att föregå med gott exempel genom
            att sätta t.ex. solvärme eller solceller på offentliga byggnader.
            Är det någonting som näringsministern tycker vore en bra idé att
            ägna sig åt?
          </note>
          <note>
            Anf. 90 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med detta att ett svenskt företag bryter
            brunkol i Tyskland. Det är inte så att tyskarna applåderar att
            det är ett svenskt företag därför att de slipper ha ett tyskt
            företag - det är jag övertygad om att interpellanten här också
            förstår. Det är mer retorik. Jag tror inte att man bryr sig om
            ifall det är ett amerikanskt, tyskt eller danskt företag, utan
            det handlar om att just detta svenska företag, Vattenfall, är
            ett företag som är känt för och även har visat att man satsar
            och investerar mycket i miljön.
          </note>
          <note>
            Som jag tidigare sade har man minskat koldioxidutsläppen med
            51 % och svavelutsläppen med 92 %.
          </note>
          <note>
            Man säger här att Tyskland ska sluta att bryta brunkol, när 60
            % av dess elproduktion kommer från fossila bränslen. Det vore
            att mer eller mindre mörklägga Tyskland, och det har väl ingen
            tänkt sig. Oberoende av vem som bryter kolen så ska den brytas,
            men den ska brytas på ett miljömässigt riktigt sätt.
          </note>
          <note>
            I den svenska energipolitiken är vår linje att vi i huvudsak
            ska ersätta kärnkraften med en inhemsk förnybar elproduktion.
            Det är inte så att vi ska lägga ned kärnkraften nu och köpa kolbaserad
            el, utan vi ska satsa på inhemskt. Det står också tydligt och
            klart i propositionen. Det är den linjen som har gällt för
          </note>
          <note>
            Barsebäck 1 och som kommer att gälla för Barsebäck
          </note>
          <note>
            2 och framdeles när vi ska ersätta kärnkraften.
          </note>
          <note>
            Jag vill också påstå att Vattenfall tar ett stort ansvar när
            det gäller energiproduktion kopplad till miljön, och det är ändå
            det som är det viktiga i detta sammanhang.
          </note>
          <note>
            Propositionen handlar om att vi nu ska bygga ut förnybara energikällor.
            Vårt mål är att vi ska öka mängden produktion med ungefär 10 terawattimmar
            på 8 år, och helst med 15 terawattimmar på 12 år. Det är ändock
            ungefär 10 %. I dag har vi en produktion på ungefär 150 terawattimmar.
          </note>
          <note>
            Det som vi gör skiljer sig något från vad Moderaterna gör. Moderaterna
            har i någon mening samma mål som socialdemokratin när det gäller
            att vi ska ha billig energi till industrin och att industrin ska
            kunna konkurrera. Vi ska också ha en hög nivå när det gäller miljön
            etc. Vi ska kunna investera i ny produktion.
          </note>
          <note>
            Men just när det gäller att investera i ny produktion så har
            inte Moderaterna några idéer alls, utan bara en låt-gå-princip.
            Ni har något förslag om benchmarking av nätsystem eller något
            liknande.
          </note>
          <note>
            Det viktiga är att vi säger att kärnkraften inte är evig. Den
            kommer att läggas ned. Den har sin tekniska och ekonomiska livslängd.
            Därför föreslår vi också den tyska modellen för en avveckling
            där det ges tid för planering att göra detta och ersätta den med
            inhemsk förnybar produktion. Därför kan man inte blanda ihop vad
            som sker i Tyskland med vad som sker här. Det är deras energipolitik.
            Här råkar det vara ett svenskt företag som utför detta på ett
            utomordentligt bra sätt.
          </note>
          <note type="speaker">
            Anf. 91 GÖTE JONSSON (m):
          </note>
          <note>
            Fru talman! Det vore mig främmande att försöka dirigera tysk
            energipolitik. Det var inte därför jag ställde interpellationen
            till miljöministern. Vad jag däremot reagerade mot var att ett
            svenskt statligt företag går in och engagerar sig i ett land och
            i en energiproduktion som vi själva i Sverige inte vill ställa
            upp på. Miljöfrågan är gränsöverskridande. Det är det som är allvarligt.
          </note>
          <note>
            Till sist skulle jag, utifrån det svar som jag har fått på min
            interpellation, vilja fråga näringsministern om han anser att
            Vattenfalls engagemang i den tyska brunkolsbrytningen är en miljösatsning.
            Den nya tekniken kan väl även andra tillämpa? Det är väl inte
            enbart Vattenfall som kan tillämpa den? Även om man utgår från
            den nya tekniken när det gäller elframställningen av brunkol,
            så motsvarar nedläggningen av Barsebäck ungefär 1 000 bilar. Det
            är också viktigt att betona att här får vi en stor andel nya utsläpp.
          </note>
          <note>
            Vi i Moderaterna har ingen annan uppfattning än att vi också
            ska satsa på förnybar energi. Men vi måste givetvis göra det med
            förnuft och i den takt som den kan ersätta den nuvarande kärnkraften.
            Vi menar att regeringens politik inte är realistisk i de här sammanhangen.
            Vi kommer att hamna i ett interregnum när det gäller vårt energibehov.
            Det kommer att innebära ökade kostnader för konsumenterna samtidigt
            som det innebär en påfrestning på miljön. Det vill vi inte ställa
            upp på, fru talman.
          </note>
          <note>
            Anf. 92 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! För det första inför vi gröna certifikat.
          </note>
          <note>
            Det innebär att vi nu satsar på förnybar energi på marknadens
            villkor. Det handlar om biobränsle, sol och mindre vattenkraft,
            för att nämna några.
          </note>
          <note>
            För det andra har vi utsett en förhandlingsman som förhandlar
            med basnäringarna, dvs. de industrier som kräver en mycket stor
            del av vår energi, för att få ned den genom miljösatsningar och
            effektivare teknologi. Det har hittills varit mycket framgångsrikt.
          </note>
          <note>
            För det tredje börjar vi nu föra en diskussion med kärnkraftsindustrin
            om att avveckla kärnkraften på sikt. Det innebär att kärnkraftsindustrin,
            enligt den tyska modellen, tar över ansvaret. De får producera
            en viss mängd. Det innebär att de både kan investera och lägga
            ned, men efter en viss tid planar kärnkraften successivt ut.
          </note>
          <note>
            För det fjärde tittar vi nu på utsläppsrätter.
          </note>
          <note>
            Detta innebär att vi sammantaget har en strategi för hur vi ska
            möta framtiden. Det är viktigt. Hittills har vi faktiskt klarat
            detta mycket väl, och det kommer vi att göra i fortsättningen
            också.
          </note>
          <note>
            Sedan gällde det frågan om megawatt, dvs. att konsumenten skulle
            drabbas hårdare när det finns en liten mängd energi på grund av
            kall vinter. Det skulle bli ett högre pris. Det har vi inte för
            avsikt att införa.
          </note>
          <note>
            Vi gillar inte det.
          </note>
          <note>
            Generellt kan jag säga att regeringen följer utvecklingen när
            det gäller solenergi, jordvärme etc.
          </note>
          <note>
            Jag tror att dessa frågor kan få en väldigt stor betydelse. Vi
            följer detta och stimulerar forskning och utveckling på detta
            område.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2001/02:472 om regelkrångel
          </note>
          <note>
            Anf. 93 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Karin Falkmer har frågat mig vilka åtgärder jag avser
            vidta för att öka intresset för regelförenkling inom Regeringskansliet,
            samt vad jag avser att göra för att minska regelkrånglet och göra
            den svenska regelfloran mer småföretagarvänlig.
          </note>
          <note>
            I sin fråga refererar Karin Falkmer bl.a. till Småföretagsdelegationens
            förslag. Karin Falkmers fråga om varför regeringen inte har genomfört
            samtliga
          </note>
          <note>
            Småföretagsdelegationens förslag återkommer gång på gång i frågor
            och interpellationer. Vid varje tillfälle har jag redogjort för
            vad regeringen har gjort, varför det tar tid att genomföra en
            stor del av förslagen och varför regeringen av olika anledningar
            har valt att inte prioritera en minoritet av förslagen, t.ex.
          </note>
          <note>
            att varje bibliotek ska ha Internetanslutna datorer.
          </note>
          <note>
            Regeringen har följt upp förslagen och vidtagit de åtgärder som
            vi anser nödvändiga.
          </note>
          <note>
            Jag tänkte även kort kommentera den OECD-
          </note>
          <note>
            studie som Karin Falkmer nämner i sin fråga. Studien presenterades
            2001 och beskriver företagens administrativa kostnader för att
            följa skatte-, arbetsmarknads- och miljölagstiftningen i elva
            olika länder. Av studien framgår att Sverige befinner sig någonstans
            i mitten vad gäller administrativ börda. Resultatet varierar beroende
            på vilket mått som används. Mätt i kostnad per anställd ligger
            vi sämre till för de mellanstora företagen, dvs. företag med 50-200
            anställda. I
          </note>
          <note>
            procent av BNP eller i förhållande till företagens omsättning
            ligger dock Sverige bra till.
          </note>
          <note>
            När det gäller Simplex är verksamheten fr.o.m.
          </note>
          <note>
            innevarande år inte längre ett projekt utan en del av den reguljära
            verksamheten. Förutom att Simplex granskar alla nya och ändrade
            regelförslag bedriver man även ett långsiktigt attitydförändringsarbete,
            som bl.a. omfattar råd och stöd till samt utbildningar av regeringstjänstemän
            och myndighetspersonal. Simplex uppgift är även att initiera förenklingsförslag
            av befintlig lagstiftning. I detta arbete fyller arbetsgruppen
            för regelförenkling en viktig uppgift. Tillsammans med arbetsgruppen,
            som består av företrädare för näringslivsorganisationerna och
            småföretagare, för regeringen en kontinuerlig dialog angående
            det fortsatta regelförenklingsarbetet. Som jag har nämnt i tidigare
            svar har regeringen bl.a. tillsatt olika utredningar och vidtagit
            ett antal åtgärder för att förbättra informationen för småföretagare
            och underlätta kontakten med myndigheterna, t.ex. genom IT-lösningar.
          </note>
          <note>
            Det är viktigt att påpeka att regelförenklingsarbetet är en angelägenhet
            för hela Regeringskansliet. För att markera detta har bl.a. statssekreterargruppen
            med särskilt ansvar för arbetet med regelförenkling intensifierat
            sitt arbete. Gruppen, som består av statssekreterare från Justitie-,
            Finans- och Näringsdepartementet, har bl.a. beslutat om de särskilda
            rutiner som ger Simplex den särställning som gruppen har inom
          </note>
          <note>
            Regeringskansliet i dag. Statssekreterargruppen beslutade även
            om de uppdrag som gavs till sex myndigheter i höstas om att inkomma
            med förenklingsförslag.
          </note>
          <note>
            Att förenkla tillvaron för småföretag är ett långsiktigt arbete
            där det gäller att utveckla bra metoder för ändamålet. Detta är
            inte unikt för Sverige. Olika länder arbetar på olika sätt och
            vi har mycket att lära av varandra. Regeringen följer därför noga
            vad som händer i andra länder och har regelbundna erfarenhetsutbyten,
            bl.a. träffas EU-ländernas regelförenklingsansvariga två gånger
            per år. Simplex har även bilaterala erfarenhetsutbyten med sina
            kolleger i övriga länder. Jag kan i detta sammanhang nämna att
          </note>
          <note>
            Norge nu inför en Simplexfunktion inom sin motsvarighet till
            Näringsdepartementet. Man har insett det långsiktiga värdet av
            en granskningsfunktion.
          </note>
          <note>
            Avslutningsvis vill jag betona vikten av att kvantitativt kunna
            följa upp och utvärdera regelförenklingsarbetet. Regeringen kommer
            därför att utveckla en svensk modell i nära samarbete med näringslivet
            för att mäta administrativ börda i företagen. Det är viktigt att
            regering och näringsliv är överens när det gäller mätmetoder innan
            nya mål sätts för det fortsatta arbetet med att förenkla reglerna.
            Det är ett arbete som jag avser att driva vidare med oförminskad
            kraft.
          </note>
          <note type="speaker">
            Anf. 94 KARIN FALKMER (m):
          </note>
          <note>
            Fru talman! Jag tackar näringsministern för svaret.
          </note>
          <note>
            Trots många fagra ord under snart åtta år med socialdemokratisk
            regering är den allmänna meningen bland svenskar i allmänhet och
            bland företagare att regeringen har misslyckats med näringspolitiken.
            En
          </note>
          <note>
            Temo-undersökning visade för två månader sedan att tilltron till
            företagarklimatet blivit sämre från en redan låg nivå. 3 av 4
            företag i vårt land upplever att regelbördan ökat under senare
            år.
          </note>
          <note>
            Bennettrapporten, som presenterades nyligen, pekar bl.a. på det
            olösta problemet med regelkrånglet som en del av det otillfredsställande
            företagarklimatet. Det är inte konstigt att antalet företagare
            minskat och att antalet nyföretagare är rekordlågt. Det är inte
            heller konstigt att färre och enklare regler är ett ständigt återkommande
            krav från landets företagare.
          </note>
          <note>
            Interpellationssvaret föranleder en del frågor, som jag vore
            tacksam om näringsministern ville lyssna på.
          </note>
          <note>
            I interpellationssvaret påstår näringsministern helt utan förbehåll
            att Simplex granskar alla nya och ändrade regler. Var finns då
            Simplexanalysen avseende förslaget om nya ändrade regler om offentlig
            upphandling, ett förslag som är direkt småföretagarnegativt? Var,
            Björn Rosengren, kan jag ta del av den konsekvensanalysen?
          </note>
          <note>
            När Simplexgruppen havererade avgick dess ordförande med orden:
            Jag hade räknat med att stånga pannan blodig men inte att avlida
            på min post. - Han hade tröttnat på det interna motståndet och
            den interna byråkratin. När näringsministern nu påstår att det
            finns "särskilda rutiner som ger Simplex den särställning som
            gruppen har inom Regeringskansliet" undrar jag: Om avsikten är
            att Simplex ska ha en särställning, varför var då en av Björn
            Rosengrens första åtgärder som ansvarig minister för Simplex att
            ta ifrån Simplex dess organisatoriska status som egen enhet?
          </note>
          <note>
            Näringsministerns betoning av vikten av att kvantitativt kunna
            följa upp och utvärdera regelförenklingsarbetet låter närmast
            patetisk. Björn Rosengren säger: "Regeringen kommer därför att
            utveckla en svensk modell, i nära samarbete med näringslivet,
            för att mäta administrativ börda i företagen." Detta,
          </note>
          <note>
            Björn Rosengren, betyder att ingenting i denna väg, trots alla
            årens diskussioner om denna sak, har utvecklats eller ens varit
            föremål för ett utvecklingsarbete.
          </note>
          <note>
            Varför har metoder för att kvantitativt kunna följa upp och utvärdera
            regelförenklingsarbetet inte utvecklats under hittillsvarande
            tre och ett halvt år med
          </note>
          <note>
            Simplex? Är inte detta en metod som borde finnas sedan länge,
            även avssende annat regelarbete än det som berör de mindre företagen?
          </note>
          <note>
            Björn Rosengren! Hur avser regeringen att mäta sitt för två år
            sedan uppställda luddiga treårsmål för regeringsarbetet?
          </note>
          <note>
            Anf. 95 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig börja med att ta upp den Temoundersökning
            som Karin Falkmer hänvisade till.
          </note>
          <note>
            Jag är faktiskt lite tveksam till vad den undersökningen egentligen
            visar.
          </note>
          <note>
            Undersökningen omfattar 1 100 intervjuer med svenskar som är
            16 år eller äldre. Intervjuerna har genomförts per telefon, och
            av de 1 100 är
          </note>
          <note>
            73 företagare. Som Karin Falkmer säger visar svaren när det gäller
            samtliga tillfrågade att något färre än tidigare tycker att företagsklimatet
            är gynnsamt, 31 %
          </note>
          <note>
            i augusti 2001 och 27 % år 2002. Samtidigt har dock andelen som
            tycker att företagsklimatet är ogynnsamt sjunkit från 33 % i augusti
            2001 till 28 % år
          </note>
          <note>
            2002.
          </note>
          <note>
            Bland de tillfrågade egenföretagarna upplevs företagsklimatet
            i dag som gynnsamt av 22 %, att jämföras med 24 % 1999. Samtidigt
            upplevs företagsklimatet i dag som ogynnsamt av 45 % mot 53 %
            år
          </note>
          <note>
            1999.
          </note>
          <note>
            När man läser den här Temoundersökningen måste man konstatera
            att regeringen har lyckats ganska väl. Så kan man använda statistik
            och undersökningar. Går man lite djupare, som jag nu gjort, visar
            det sig dock att de företagare som tillfrågades tyckte att det
            hade blivit bättre, och det var väl en poäng.
          </note>
          <note>
            Likväl har Sverige ett bra företagsklimat, trots vad var och
            varannan moderat riksdagsman interpellerar om här i riksdagen.
            Jag måste säga att jag inte är djupt imponerad över detta.
          </note>
          <note>
            Jag har mött den här debatten tidigare i dag, och jag kan konstatera
            att det svenska näringslivet likväl fungerar ganska bra:
          </note>
          <note>
            Likväl är det så att vi har hanterat ungefär 70 %
          </note>
          <note>
            av småföretagardelegationens förslag.
          </note>
          <note>
            Likväl är det så att vi startar en mängd olika företag i Sverige.
          </note>
          <note>
            Likväl är det också så att många av de här företagen utvecklas
            och går bra.
          </note>
          <note>
            Mycket kan göras bättre, och låt oss då tala lite just om Simplex.
          </note>
          <note>
            Det är ändå så att Simplex har lyckats väldigt väl.
          </note>
          <note>
            Det är också så att Simplex har en särställning i regeringen.
            Anledningen till hopslagningen var att vi hade väldigt svårt att
            skilja mellan vad som är en regel och vad som är något annat som
            ska åtgärdas i näringslivsklimatet.
          </note>
          <note>
            Den som pläderade för detta var Gunvor Engström, som då jobbade
            på Näringsdepartementet och som nu är verkställande direktör på
            Företagarnas
          </note>
          <note>
            Riksförbund. Jag har stort förtroende för henne. Hon argumenterade
            väl för detta, och jag tyckte att det var riktigt att man inte
            kan skilja mellan en liten regel och en stor regel och hantera
            dem olika. Reglerna hör ihop.
          </note>
          <note>
            Som jag uttalat har Simplex en stark särställning.
          </note>
          <note>
            Det är ett organ som ska sortera och gå igenom alla förslag oberoende
            av vilket departement de kommer ifrån. Därför har vi också en
            samordningsgrupp med inriktning både mot näringslivet och mot
            arbetet i
          </note>
          <note>
            Regeringskansliet. Det är i första hand Justitiedepartementet,
            Finansdepartementet och Näringsdepartementet som berörs av detta.
          </note>
          <note type="speaker">
            Anf. 96 KARIN FALKMER (m):
          </note>
          <note>
            Fru talman! Jag fick inte svar på två av mina ställda frågor.
            Jag hoppas att näringsministern besvarar dem i nästa inlägg.
          </note>
          <note>
            Vi kan kivas om olika mätningar av företagarklimatet, men den
            mest kända internationella studien av nyföretagande, Global Entrepreneurship
            Monitor, visar att Sverige kommer på en mindre hedrande 24:e plats
            bland 29 undersökta länder vad avser andel av befolkningen som
            är engagerad i aktiviteter kring företagande. Samtliga övriga
            nordiska länder har långt bättre placeringar. De bakomliggande
            anledningarna är flera, och regelkrånglet är en viktig orsak.
          </note>
          <note>
            Näringsministern säger i interpellationssvaret att
          </note>
          <note>
            Simplex bedriver ett långsiktigt attitydförändringsarbete, som
            bl.a. omfattar råd och stöd samt utbildningar av regeringstjänstemän
            och myndighetspersonal.
          </note>
          <note>
            Negativa attityder till företagande utgör hinder för näringslivets
            utveckling. Det medger nu näringsministern, men vad är det som
            har skapat denna negativa attityd om inte ett långt socialdemokratiskt
            och företagarfientligt regeringsinnehav?
          </note>
          <note>
            Näringsministern pekar i sitt svar på att regeringen tillsatt
            olika utredningar. Det stämmer. De senaste
          </note>
          <note>
            91 månaderna har den socialdemokratiska regeringen tillsatt 993
            utredningar. 114 av dessa ligger inom näringsministerns ansvarsområde.
            Många av utredningarna följer regeringen inte upp, t.ex. Regionalpolitiska
            utredningen. Andra utredningar förlängs eller läggs ned utan att
            man gör någonting i sak.
          </note>
          <note>
            Att regelförenkling har utretts i småföretagardelegationen vet
            alla. Alla vet också vad som har hänt.
          </note>
          <note>
            Det har inte förändrat bördorna för företagen. Det är det viktiga
            i den här frågan, näringsministern.
          </note>
          <note>
            När det gäller Simplex vill jag säga följande, efter åtta år
            med Socialdemokraterna. Regeringens regelförenkling havererade
            innan den ens kom i gång.
          </note>
          <note>
            Sedan har regeringen själv krånglat till och hindrat regelförändringsarbetet.
          </note>
          <note>
            Organisatorisk form har ändrats fyra gånger.
          </note>
          <note>
            Namn har ändrats fyra gånger. Ansvarig statssekreterare har ändrats
            sex gånger. Ansvarig minister har bytts en gång. Minst fyra s.k.
            nystarter av regelförenklingsarbetet har gjorts. Vi har hört många
            fagra ord utan synbara resultat.
          </note>
          <note>
            Småföretagardelegationen har mest blivit en kuliss. Förslagen
            har hamnat i utredningar eller inte genomförts. Ungefär 12 % är
            genomförda enligt den socialdemokratiska rapporten om företagarklimatet
            som kom för inte så länge sedan. Småföretagarna har inte märkt
            någon lättnad av regelbördan. Det är detta som är problemet, näringsministern.
          </note>
          <note>
            Om näringsministern får fortsätta efter valet, vilken garanti
            finns då för att Simplex inte kommer att fortsätta förändras och
            ryckas upp och bli föremål för nystarter? Varför gör inte näringsministern
            som i
          </note>
          <note>
            England och ser till att regelförenklingsenheten får tyngd, kraft
            och en självständig ställning?
          </note>
          <note>
            Anf. 97 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag trodde inte att vi skulle göra någon allmän bedömning
            av politiken. Jag tycker i så fall att mitt läge är ganska gott.
            Här talas om åtta år med Socialdemokraterna och att allt har havererat,
            gått åt skogen.
          </note>
          <note>
            När vi tog över 1994 hade vi ett budgetunderskott på över 200
            miljarder. Vi hade en öppen arbetslöshet på nästan 10 %.
          </note>
          <note>
            I dag har vi goda statsfinanser. De hör till de bättre i Europa.
            Den öppna arbetslösheten ligger i dag på
          </note>
          <note>
            3,8 %. Det är den lägsta siffran sedan tio år tillbaka.
          </note>
          <note>
            Jag tycker att ni moderater ska vara lite försiktiga. Ni höll
            på att köra detta land i sank totalt. Nu har vi rättat upp det.
          </note>
          <note>
            Vad uppehåller ni er kring? Jo, Simplex. Ni säger att det inte
            har gått riktigt bra. Jag vill ändå påstå att det faktiskt går
            väldigt bra när det gäller regelförändringarna och den verksamhet
            som Simplex har dragit i gång. Vi för en dialog med Företagarnas
            Riksförbund och framför allt Svenskt Näringsliv. Men man löser
            inte detta på en dag. Vi har gjort mycket.
          </note>
          <note>
            Jag ska be att få återkomma till frågan om mätmetoder.
          </note>
          <note>
            Eftersom jag har en minut kvar ska jag nämna några källor när
            det gäller olika bedömningar. Efter nedgång 98/99 steg antalet
            nystartade företag igen år
          </note>
          <note>
            2000 och nådde en ny rekordnivå. Sammanlagt startade 39 520 företag
            vilket är 14 % fler än 1994. Det var inte så dåligt.
          </note>
          <note>
            Under 2001 har antalet nystartade företag sannolikt minskat.
            Det har helt att göra med den konjunkturella situationen. Det
            finns indikationer på att nyföretagarkurvan pekar uppåt i början
            av 2002, enligt
          </note>
          <note>
            ITPS.
          </note>
          <note>
            Möjligheten till ökad tillväxt är, som sagt var, intimt förknippad
            med förmågan att utnyttja ny teknologi och utveckla nya produkter.
            Satsning på forskning och utveckling, framför allt inom kunskapsintensiva
            sektorer, är en av de viktigaste indikatorerna på ett bra företagsklimat.
            Sverige investerade 1999
          </note>
          <note>
            mest av alla OECD-länder i forskning och utveckling.
          </note>
          <note>
            Tre fjärdedelar av pengarna satsas inom näringslivet.
          </note>
          <note>
            Andelen forskare i förhållande till arbetskraften är hög i Sverige,
            allt enligt OECD.
          </note>
          <note>
            I en jämförelse av olika länders konkurrenskraft från International
            Institute for Management and Development 2002 bedöms 49 länder
            efter 314 kriterier.
          </note>
          <note>
            Avsikten är att rangordna länderna efter förmågan att skapa en
            miljö för uthålliga och konkurrenskraftiga företag. Ungefär en
            tredjedel av kriterierna baseras på en opinionsundersökning bland
            4 000 företagsledare världen över. Sverige har avancerat i konkurrenskraft
            från nittonde plats år 1997 till elfte plats 2002.
          </note>
          <note>
            Vi kan ta frågan om innovationsligan. Där ligger
          </note>
          <note>
            Sverige etta, t.o.m. före USA. Den internationella näringslivsorganisationen
            World Economic Forum publicerar årligen en rapport om tillväxtutsikterna
            i
          </note>
          <note>
            75 länder. Den senaste rapporten har sammanställts av ekonomer
            vid det amerikanska Harvarduniversitetet. Länderna rangordnas
            både efter förmågan att utnyttja aktuella resurser för att skapa
            välstånd och efter potentialen för tillväxt fem år framåt i tiden.
          </note>
          <note>
            Sverige har avancerat i rangordning både när det gäller globalt
            konkurrenskraftsindex från sjunde till sjätte plats och tillväxtindex
            från tolfte till nionde plats. Jag kan fortsätta på punkt efter
            punkt.
          </note>
          <note>
            Som jag har sagt tidigare i dag, vill man inte lyssna på mig
            eller på interpellanten kan man lyssna på andra som gör bedömningar.
          </note>
          <note type="speaker">
            Anf. 98 KARIN FALKMER (m):
          </note>
          <note>
            Fru talman! Det stämmer att vi toppar i forskning och utveckling
            och patent. Men det blir inga företag av det. Det är det som är
            problemet. Där är näringsklimatet skulden.
          </note>
          <note>
            Näringsministern har inte svarat på min fråga om var jag kan
            hitta konsekvensanalyser när det gäller offentlig upphandling,
            inte heller när det gäller mätmetod. I stället går näringsministern
            i bräschen för att klaga på att moderater klagar över att företagsklimatet
            är dåligt. Det är inte bara moderater som gör det.
          </note>
          <note>
            Det är inte vi som har hittat på att näringsklimatet är dåligt.
          </note>
          <note>
            "För krångligt att vara småföretagare" är en artikel som Mona
            Sahlin har skrivit. "Företagarpolitiken en katastrof" är ett uttalande
            av en f.d. medarbetare på näringsministerns departement, en som
            är verkligt insatt i vad som händer på departementen. "Ett helvete
            att driva företag" - ursäkta, fru talman - skriver
          </note>
          <note>
            Michael Treschow. Företrädare för företagarna i
          </note>
          <note>
            Västmanland, Södermanland och Örebro län har gått ut och begärt
            de två näringsministrarnas avgång beroende på att ingenting har
            hänt som förbättrat villkoren för företagande i Sverige.
          </note>
          <note>
            Näringsministern borde vara bekymrad över att så få företag startas
            i Sverige med anledning av alla dessa patentansökningar, att forsknings-
            och utvecklingsinsatserna ger så liten effekt i tillväxt av företag
            och att nyföretagandet är så lågt.
          </note>
          <note>
            Vad kommer näringsministern att göra för att se till att det
            blir enklare för företagare att bedriva verksamhet i Sverige?
          </note>
          <note>
            Anf. 99 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Likväl har 39 520 företag startat under 2000 vilket
            är 14 % fler än 1994. Likväl har Sverige ett utomordentligt bra
            företagsklimat om vi jämför oss med andra länder. Likväl kan det
            bli bättre.
          </note>
          <note>
            Det är min och regeringens roll att se till att det kommer att
            bli bättre. Vi tar bit för bit.
          </note>
          <note>
            Avslutningsvis ska jag svara på några frågor. Det tar tid att
            utveckla mätmetoder. Andra länder har fått kritik för att de inte
            har valt tillräckligt bra metoder.
          </note>
          <note>
            Det gäller exempelvis Danmark och Holland. Vi vill välja en bra
            metod som passar för svenska förhållanden. När vi startade för
            tre och ett halvt år sedan fanns få metoder att utgå från.
          </note>
          <note>
            I propositionen som föregick lagen om offentlig upphandling finns
            en konsekvensanalys. Det finns alltså att läsa i propositionen.
            Det trodde jag att interpellanten var medveten om.
          </note>
          <note>
            Får jag avslutningsvis tacka för debatten. Den har varit spännande
            om än inte alltid så saklig, dock självklart från min sida. Vi
            har tagit fram en skrift som heter Produktionsplats Sverige -
            fakta om det svenska näringslivsklimatet. Vi tar där upp frågor
            som har med makroekonomi att göra, överskott i de offentliga finanserna.
            Vi har tagit upp frågor som handlar om skuld och inflation. Vi
            visar räntekurvor.
          </note>
          <note>
            Vi har tittat på tillväxt, skattekvot, arbetskraftens sammansättning
            och kompetens etc. Vi kan bara konstatera att Sverige ligger mycket
            bra till. Detta är fakta.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 2001/02:474 om resegarantin
          </note>
          <note type="speaker">
            Anf. 100 Statsrådet BRITTA LEJON (s):
          </note>
          <note>
            Fru talman! Petra Gardos har frågat näringsminister Björn Rosengren
            vad han avser att göra för att lösa resegarantifrågan på ett sådant
            sätt som inte hämmar svenskt småföretagande och inte heller drabbar
            konsumenterna.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Syftet med resegarantilagen (1972:204) är att ge konsumenterna
            ett skydd mot förluster de kan drabbas av om ett reseföretag får
            svårigheter med att betala sina skulder. Därför ska de företag
            som anordnar eller förmedlar resor som omfattas av lagen ställa
            säkerhet för sin verksamhet. Resegarantilagen bygger i stora delar
            på EG:s paketresedirektiv (rådets direktiv
          </note>
          <note>
            90/314/EEG).
          </note>
          <note>
            Regeringen har nu, som Petra Gardos påpekat, föreslagit riksdagen
            att resegarantilagen även ska tilllämpas på paketreseliknade resor
            (prop. 2001/02:138
          </note>
          <note>
            Utökad resegaranti för konsumenter). Ett sådant förstärkt konsumentskydd
            är mycket angeläget, eftersom det har blivit allt vanligare att
            konsumenter sätter ihop sina egna resor i stället för att köpa
            färdiga paketresor. Denna trend har förstärkts ytterligare genom
            att man numera kan köpa resor på Internet.
          </note>
          <note>
            Den föreslagna utvidgningen av lagens tillämpningsområde är också
            angelägen eftersom den bidrar till att skapa en förbättrad konkurrensneutralitet
            i resegarantisystemet. Resegarantilagens nuvarande tillämpningsområde
            innebär nämligen en risk för att vissa reseföretag medvetet försöker
            kringgå lagstiftningen genom att marknadsföra separata tjänster,
            t.ex.
          </note>
          <note>
            flyg och hotell var för sig. Eftersom dessa företag i dag inte
            behöver ställa någon resegaranti, vinner de konkurrensfördelar.
          </note>
          <note>
            Regeringen föreslår dessutom att de minimibelopp på 50 000 respektive
            200 000 kr, som gäller i dag, tas bort. Enligt gällande rätt krävs
            det särskilda skäl för att Kammarkollegiet ska kunna bestämma
            resegarantins storlek till ett lägre belopp. Minimibeloppens avskaffande
            kommer att skapa ett mer flexibelt garantisystem och bör leda
            till att säkerheten i flera fall kan fastställas till lägre belopp
            än vad som är möjligt i dag. Detta innebär kostnadssänkningar
            för framför allt de små företagen i resebranschen.
          </note>
          <note>
            Regeringens lagförslag innebär också att rättssäkerheten stärks
            för reseföretagen. De kommer nämligen att kunna överklaga Kammarkollegiets
            beslut i ärenden om ställande av säkerhet till domstol.
          </note>
          <note>
            Frågan om garantisystemets utformning har övervägts i flera utredningar
            och lagstiftningsärenden.
          </note>
          <note>
            Bl.a. har alternativa fond- och försäkringslösningar diskuterats.
            I en proposition (prop. 1995/96:182
          </note>
          <note>
            Stärkt konsumentskydd i resegarantilagen) som överlämnades till
            riksdagen 1996 gjorde regeringen bedömningen att inte gå fram
            med det förslag om en fondkonstruktion som utarbetats av en arbetsgrupp
            inom Civildepartementet. Ett avgörande skäl för regeringens ställningstagande
            den gången var resultatet av remissbehandlingen, där företrädare
            för både stora och små reseföretag hävdade att det svenska resegarantisystemet
            står sig väl i jämförelse med andra länders system.
          </note>
          <note>
            Den nu aktuella Resegarantilagsutredningen kom fram till att
            det nuvarande systemet i huvudsak bör bibehållas. Utredningen
            presenterade inte några alternativa förslag i form av exempelvis
            en fond- eller försäkringslösning. En övervägande majoritet av
            remissinstanserna delade utredningens bedömning eller lämnade
            den utan invändning. Regeringen har därför inte föreslagit några
            förändringar av garantisystemet. Men jag kan försäkra Petra Gardos
            att jag noga kommer att följa utvecklingen och ta initiativ till
            att på nytt se över utformningen av systemet om det skulle behövas.
          </note>
          <note type="speaker">
            Anf. 101 PETRA GARDOS (m):
          </note>
          <note>
            Fru talman! Jag tackar så mycket för svaret.
          </note>
          <note>
            Jag tycker att det är bra att det finns en resegarantilag. Den
            kritiserar eller ifrågasätter jag inte, utan kritiken gäller snarare
            hur det nya lagförslaget ser ut med tanke på de små företagen.
          </note>
          <note>
            Enligt min mening binder resegarantin mycket kapital utan att
            den utnyttjas. Det är alltså det jag ifrågasätter. Låt mig ta
            ett exempel.
          </note>
          <note>
            En kvinna startade på äldre dar, som hon själv uttrycker det,
            ett företag som arrangerar trädgårdsresor både inom Sverige och
            i Europa. Trädgårdstrenden, liksom upplevelsetrenden, växer stadigt
            enligt henne.
          </note>
          <note>
            Intresset för hennes resor har också ökat och är numera ganska
            stort.
          </note>
          <note>
            Hon flyger med SAS, dvs. reguljärt. Ändå måste hon ha samma resegaranti
            som de stora charterbolagen. För fem planerade resor förra året
            hade hon stundtals krav på en garanti på över 800 000 kr, vilket
            hon tycker är ganska betungande.
          </note>
          <note>
            Det är ganska mycket pengar för ett litet företag.
          </note>
          <note>
            Detta kan jämföras med arrangörer som My Travel,
          </note>
          <note>
            Vingresor, Always och andra, vilka har kapital som de kan avsätta
            för resegarantin. Apolloresor hade som mest 200 miljoner kronor
            deponerade på banken för resegarantin. Om någonting hade inträffat
            skulle det ha kostat dem 140 miljoner kronor att ta hem alla resenärer.
          </note>
          <note>
            Vi är helt eniga om att konsumenterna självklart ska komma hem.
            Det vore väl illa annars. Men jag tycker inte att detta står i
            proportion till vad man vill åstadkomma för att skydda konsumenterna.
          </note>
          <note>
            Jag ser inte heller att man har lyssnat på alla i samband med
            remissbehandlingen. Föreningen Sverige Turism har lämnat in en
            stor bibba som det inte har tagits någon notis om. Vi har i lagutskottet
            fått föredraget för oss varför man inte gjorde det. Det framkom
            också hur mycket företagen får betala för resegarantin.
          </note>
          <note>
            I remissrundan ansåg Kammarkollegiet att garantibeloppet skulle
            vara högre än tidigare, dvs. det som nu föreslås tas bort. Med
            tanke på rättssäkerheten undrar jag hur rättssäker man kan vara
            när reseföretagen ska ställa säkerheter i form av garantibelopp.
          </note>
          <note type="speaker">
            Anf. 102 Statsrådet BRITTA LEJON (s):
          </note>
          <note>
            Fru talman! Man kan säkert, som Petra Gardos nämner, hitta exempel
            på enskilda företagare som tycker att de har fått ställa alldeles
            för stora säkerheter jämfört med vilka risker de anser att konsumenterna
            kan drabbas av i den verksamhet som de erbjuder.
          </note>
          <note>
            Det är omöjligt för mig att gå in på enskilda fall där Kammarkollegiet
            har gjort bedömningar. Jag kan bara konstatera att här finns en
            inbyggd konflikt som inte går att bortse från. Den handlar om
            att små nystartade företag inom denna bransch inte har en historia
            och ett namn att värna om. Därmed utgör de rimligen en större
            risk för den enskilde resenären. Detta måste man väga in.
          </note>
          <note>
            Det kan visserligen tyckas som en tung ekonomisk börda för mindre
            företag att behöva ställa säkerheter, men om vi ska kunna garantera
            en viss grundläggande trygghet för våra charterresenärer och andra
            resenärer måste vi se till att vi kan ta hem dem om någonting
            händer.
          </note>
          <note>
            Det har inträffat en del otrevliga historier tidigare, även om
            det är fråga om undantagsfall. Resegarantilagsutredningen tillsattes
            just för att vi hade erfarenheter av att systemet inte var tillräckligt
            bra tidigare.
          </note>
          <note>
            Jag vill också säga, möjligtvis till glädje för småföretagare
            och andra som känner att systemet i dag är betungande, att förslagen
            till förändringar rimligen av dem måste ses som förbättringar,
            eller åtminstone som steg åt rätt håll.
          </note>
          <note>
            Vi ökar rättssäkerheten. Om man tycker att man har fått ett felaktigt
            beslut av Kammarkollegiet kan det överklagas. Förslagen innebär
            också större flexibilitet jämfört med nuvarande förhållanden.
            Kammarkollegiet kan ta in fler faktorer t.ex. vid bedömningen
            av vilken sorts säkerhetskrav man ska ställa på enskilda företag
            jämfört med vad som gäller i det nuvarande systemet. När vi väl
            har fått se systemet i kraft ett tag tror jag att erfarenheterna
            kommer att visa sig vara väldigt goda.
          </note>
          <note>
            Självfallet har vi lyssnat på synpunkter. Nu är jag inte riktigt
            medveten om hur det är med det Petra
          </note>
          <note>
            Gardos tar upp om behandlingen av ett enskilt remissvar. Vi har
            fått in en mängd synpunkter. Även om synpunkter kommer in efter
            remisstidens slut brukar vi försöka beakta dem. Jag känner mig
            fullt till freds med att regeringens förslag till ny resegarantilag
            tar tillvara de goda idéer, uppslag och erfarenheter som har kommit
            samtliga parter.
          </note>
          <note type="speaker">
            Anf. 103 PETRA GARDOS (m):
          </note>
          <note>
            Fru talman! Också jag värnar om rättssäkerheten.
          </note>
          <note>
            Jag ska ställa mig här i talarstolen igen om några minuter och
            diskutera just rättssäkerheten i ett annat ämne.
          </note>
          <note>
            Statsrådet Lejon säger att man ska värna om att konsumenterna
            ska kunna komma hem. Det var vi eniga om. Men det är samtidigt
            konsumenterna som får betala resegarantin. De pengarna kommer
            inte från himlen, utan den kostnaden läggs självklart på konsumenterna.
          </note>
          <note>
            Frågan är om resorna blir så dyra att de stora bolagen därför
            kan bli ännu större. Då känns det som att regeringen återigen
            värnar om de stora bolagen. Men de små företagen och de människor
            som inte har fullt lika mycket pengar som alla andra som har råd
            att åka kommer i kläm.
          </note>
          <note>
            Bankerna lånar t.ex. ut pengar för att täcka resegarantin till
            en ränta av 8 %. Pengarna sätts in på ett konto hos banken med
            en ränta på 2 %. Mellanskillnaden blir en kostnad för företagen,
            trots att pengarna aldrig lämnar banken. Dessutom kostar garantiutfästelsen
            2 %.
          </note>
          <note>
            Nystartade småföretag har självklart svårt att ställa dessa säkerheter.
            Det är klart att det blir konsumenten som betalar. Det tycker
            inte jag är bra. Jag hoppas att statsrådet också tittar på det.
            Statsrådet sade i sitt svar att hon självklart följer upp frågan,
            och det hoppas jag verkligen.
          </note>
          <note>
            Det var inte ett litet enskilt remissvar som skickades in, utan
            det var en stor lunta. Det kom in före remisstidens utgång. Man
            kom med en mängd synpunkter som tydligen inte ens hade noterats.
            Det tycker jag är synd. Där fanns det enkla lösningar, och det
            var inte bara gnäll. Det är väldigt synd att man inte har tittat
            på det.
          </note>
          <note type="speaker">
            Anf. 104 Statsrådet BRITTA LEJON (s):
          </note>
          <note>
            Fru talman! När det gäller det sista, som jag inte var riktigt
            uppdaterad på förut, kan jag konstatera att vi nog har haft med
            också deras synpunkter i vårt arbete. Vi refererar inte i propositionen
            till alla remissinstanser. Det skulle bli ogörligt om många säger
            liknande saker. Men jag tror inte att det är något större bekymmer
            där. Vi har lyssnat noga på de synpunkter vi har fått.
          </note>
          <note>
            Det är bl.a. erfarenheterna från branschen som måste vara underlaget
            för de förslag vi lämnar. Precis som Petra Gardos säger kommer
            vi självfallet från regeringens sida när vi följer upp detta att
            se på lagstiftningen och verkningarna av den både ur ett konsumentperspektiv
            och ett företagarperspektiv.
          </note>
          <note>
            Petra Gardos säger att det känns som om vi från regeringen sida
            mer värnar om de stora företagen än om de små och konsumenterna.
            Vi har lagt fram de här förslagen utifrån perspektivet att framför
            allt värna konsumenterna och att se till att det blir ett konkurrensneutralt
            och rättssäkert system.
          </note>
          <note>
            Jag vill nog påstå att vi har lyckats ganska väl med alla de
            tre målsättningarna. Konkurrensverket har t.ex. i sitt remissvar
            starkt betonat att förslaget som det ser ut nu lever upp till
            högt ställda krav på konkurrensneutralitet.
          </note>
          <note type="speaker">
            Anf. 105 PETRA GARDOS (m):
          </note>
          <note>
            Fru talman! Jag behöver inte repetera vad jag har sagt. Jag hoppas
            på det Britta Lejon har sagt om att hon kommer att följa upp detta.
            Det har hon lovat. Jag hoppas innerligt att det gynnar konsumenterna
            och självklart också de små företagen.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 2001/02:489 om yttrandefriheten
          </note>
          <note type="speaker">
            Anf. 106 Statsrådet BRITTA LEJON (s):
          </note>
          <note>
            Fru talman! Barbro Feltzing har frågat mig vad jag tänker göra
            för att stärka meddelar- och yttrandefriheten för privatanställda.
          </note>
          <note>
            Som Barbro Feltzing nämner gav jag Sören Öman i uppdrag att utreda
            frågan om den yttrande- och meddelarfrihet för offentligt anställda
            som följer av tryckfrihetsförordningen och yttrandefrihetsgrundlagen
            också bör gälla för anställda i privat verksamhet med anknytning
            till det allmänna. Bakgrunden till utredningsuppdraget var främst
            min oro över att yttrandefriheten för de anställda har försämrats
            i takt med att delar av offentlig verksamhet har övergått till
            att bedrivas i privat regi.
          </note>
          <note>
            Enligt min mening bör privatanställda, i likhet med de offentligt
            anställda, ha möjlighet att exempelvis diskutera förhållandena
            på sina arbetsplatser utan risk för att utsättas för repressalier.
            Skälet till att uppdraget ändå begränsades till att avse endast
            verksamheter med anknytning till det allmänna var att jag anser
            att man först bör pröva om det är möjligt att hitta en användbar
            lösning för den verksamhet som är demokratiskt beslutad och finansierad.
          </note>
          <note>
            Privatanställda kan i och för sig alltid fritt berätta för t.ex.
            företrädare för massmedier om brott eller andra allvarliga missförhållanden
            i arbetsgivarens verksamhet. Lagen om skydd för företagshemligheter
            ger dem en sådan rätt. Privatanställda kan också fritt berätta
            om sådant som inte kan skada arbetsgivaren, exempelvis personliga
            åsikter i samhällsfrågor. Men när det gäller sådant som kan skada
            arbetsgivaren har arbetstagaren däremot som regel inte den friheten
            på grund av den lojalitetsplikt som följer av ett anställningsavtal.
            Att helt likställa de privatanställda med de offentliganställda
            låter sig därför inte utan vidare göras. Detta har ju också kunnat
            konstateras när man i tidigare utredningar har sett närmare på
            den här frågan. Förutom de svårigheter som utredarna har haft
            att finna lämpliga vägar som ger privatanställda meddelarfrihet
            har även remissinstanserna haft allvarliga invändningar mot de
            förslag som utredarna lämnat.
          </note>
          <note>
            Trots detta var jag ändå beredd att överväga att -
          </note>
          <note>
            vad gäller yttrandefrihet och meddelarfrihet - likställa privat
            anställda med offentligt anställda, i vart fall i fråga om sådan
            verksamhet som i realiteten kan ses som en förlängning av det
            allmänna, t.ex. driftsentreprenad för en kommuns räkning.
          </note>
          <note>
            Som Barbro Feltzing känner till lämnade utredaren i mitten av
            februari förra året över till mig sin promemoria Yttrandefrihet
            för privatanställda (Ds
          </note>
          <note>
            2001:29). I promemorian föreslogs en ny lag om skydd för privatanställdas
            yttrandefrihet. Lagförslaget innebär att i stort sett alla privatanställda
            får ett skydd mot ingripanden från arbetsgivaren för att de utnyttjat
            tryck- och yttrandefriheten i fråga om åsikter och upplysningar
            om verksamhet inom eller med anknytning till det allmänna. Enligt
            förslaget ska arbetsgivaren inte heller få efterforska vem som
            på detta sätt har utnyttjat tryck- och yttrandefriheten.
          </note>
          <note>
            Förslaget har mött ett starkt motstånd bland remissinstanserna.
            Avstyrkanden har kommit från en rad olika typer av myndigheter
            och organisationer.
          </note>
          <note>
            Hos ett stort antal remissinstanser ligger skälet till avstyrkandet
            på ett principiellt plan. Enligt dessa är yttrande- och meddelarfriheten
            rättigheter som tillkommer de enskilda i egenskap av medborgare
            och inte främst i egenskap av arbetstagare. De anser därför att
            det är principiellt felaktigt att reglera arbetstagarnas yttrande-
            och meddelarfrihet i en lagstiftning som är uppbyggd efter mönster
            av den arbetsrättsliga antidiskrimineringslagstiftningen.
          </note>
          <note>
            De fackliga organisationerna menar å sin sida att förslaget inte
            ger något skydd av betydelse för arbetstagarna eftersom undantagen
            från yttrande- och meddelarfriheten är för långtgående. Detta
            gäller framför allt det föreslagna undantaget för företagshemligheter.
            En annan invändning mot förslaget är att det leder till stora
            tillämpningssvårigheter. Man menar att varken en arbetstagare
            eller en arbetsgivare kan ta ställning till vilka uppgifter som
            kan lämnas till medier utan risk för sanktioner. Å andra sidan
            har många remissinstanser framhållit det angelägna i att utsträcka
            det meddelarskydd som gäller för offentliganställda också till
            privatanställda. Detta gäller också flera av de remissinstanser
            som har varit kritiska till förslaget.
          </note>
          <note>
            Inom Justitiedepartementet överväger vi nu hur man ska gå vidare
            i ärendet. Jag har i det sammanhanget för avsikt att kontakta
            bl.a. de fackliga organisationerna för att diskutera dessa frågor.
            Det kan också finnas anledning att se närmare på frågan om det
            är möjligt att på det här området göra undantag från lagen om
            skydd för företagshemligheter för de anställdas yttrande- och
            meddelarfrihet.
          </note>
          <note>
            Då Barbro Feltzing, som framställt interpellationen, anmält att
            hon var förhindrad att närvara vid sammanträdet förklarade talmannen
            överläggningen avslutad.
          </note>
          <note>
            23 § Svar på interpellationerna 2001/02:389
          </note>
          <note>
            och 473 om rättssäkerheten inom skatteområdet
          </note>
          <note>
            Anf. 107 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Carl Erik Hedlund har frågat mig om jag kommer att
            initiera en förändrad lagstiftning så att skattskyldiga som följer
            skattemyndighetens råd ska kunna lita på dessa och varken drabbas
            av omprövningar eller skattetillägg.
          </note>
          <note>
            Vidare har Petra Gardos frågat näringsminister
          </note>
          <note>
            Björn Rosengren vad han avser att göra för att öka rättssäkerheten
            inom skatteområdet och göra skattelagstiftningen mer småföretagarvänlig.
            Arbetet inom regeringen är så fördelat att det är jag som ska
            svara på den interpellationen.
          </note>
          <note>
            Båda interpellationerna gäller rättssäkerheten vid beskattning.
            Jag har därför valt att besvara dem gemensamt.
          </note>
          <note>
            I maj förra året hade Carl Erik Hedlund och jag en diskussion
            om bl.a. skattemyndigheternas råd och upplysningar till enskilda.
            Jag vill nu som då framhålla att jag har ett stort förtroende
            för skatteförvaltningens personal. Självfallet ska man kunna lita
            på de råd och upplysningar som lämnas av Riksskatteverket och
            skattemyndigheterna. Med tanke på den mycket omfattande verksamhet
            som bedrivs inom dessa myndigheter och de komplicerade frågor
            det handlar om kan det emellertid inte uteslutas att det i några
            fall lämnas en felaktig upplysning. Det är ett av skälen till
            att det allmännas skadeståndsansvar utvidgats fr.o.m.
          </note>
          <note>
            1999.
          </note>
          <note>
            Har en enskild efter ikraftträdandet av de nya reglerna fått
            en felaktig upplysning av en myndighet, kan han få ersättning
            för den förmögenhetsskada han har drabbats av. Det finns i detta
            sammanhang inte något krav på att upplysningen har lämnats i samband
            med myndighetsutövning.
          </note>
          <note>
            Som Carl Erik Hedlund påpekar i sin interpellation har de skattskyldiga
            dessutom en möjlighet att, i de fall de anser att det är extra
            viktigt att få ett tillförlitligt besked i en svårbedömd skattefråga,
            begära ett bindande förhandsbesked.
          </note>
          <note>
            Enligt min åsikt är det inte lämpligt att ha en ordning som innebär
            att en skattskyldig som har fått ett felaktigt besked med automatik
            ska få lägre skatt än vad som egentligen skulle påföras enligt
            de regler som riksdagen har beslutat. Det är i stället nödvändigt
            att ha en ordning som i dag och som innebär att den skattskyldige
            kompenseras för den skada som han eventuellt har lidit. Skulle
            Riksskatteverket komma fram till att ekonomisk ersättning inte
            ska utbetalas eller ska utgå med lägre belopp än det begärda,
            kan den enskilde få frågan prövad i allmän domstol.
          </note>
          <note>
            I de fall där en enskild har lidit skada av ett felaktigt råd
            innebär reglerna om skadestånd att han kan kompenseras inte bara
            i omprövnings- och eftertaxerings- eller efterbeskattningsfallen
            utan också för skada han lidit i samband med de ordinarie taxeringsoch
            beskattningsbesluten.
          </note>
          <note>
            Skattetillägg ska tas ut om den skattskyldige lämnat en oriktig
            uppgift. Anför den skattskyldige att han erhållit uppgiften från
            skattemyndigheten är detta en omständighet som får beaktas vid
            bedömningen av om den skattskyldige ska befrias från skattetillägget
            eller inte. Befrielse förutsätter att den skattskyldige har lämnat
            alla relevanta och nödvändiga uppgifter till skattemyndigheten
            och ändå fått en felaktig upplysning. En annan förutsättning är
            att den skattskyldige inte visste att upplysningen var felaktig
            när han använde den i deklarationen.
          </note>
          <note>
            Både den nu berörda skattetilläggsfrågan och de problem kring
            rättssäkerheten i skattetilläggsprocessen som Petra Gardos tar
            upp i sin interpellation behandlas i det betänkande, Skattetillägg
            m.m., som lämnades av 1999 års skattetilläggskommitté i februari
            2001. Betänkandet, som har remissbehandlats, bereds för närvarande
            inom Regeringskansliet.
          </note>
          <note>
            Petra Gardos påpekar att rättsosäkerheten för småföretagare ökar
            av att systemet med överklagande till förvaltningsdomstolarna
            i dag är så krävande att den företagare som blir felaktigt behandlad
            tvingas avstå från att överklaga på grund av resursbrist vad gäller
            tid och pengar.
          </note>
          <note>
            För att underlätta enskildas processföring i förvaltningsdomstolarna
            har rätten en skyldighet att se till att målet blir utrett i den
            omfattning som krävs.
          </note>
          <note>
            Rätten ska vid behov också anvisa hur utredningen bör kompletteras.
          </note>
          <note>
            Det är också av betydelse för rättssäkerheten att den skattskyldige
            i vissa fall kan medges ersättning av allmänna medel för kostnader
            för ombud eller biträde, utredning eller annat som skäligen har
            behövts för att ta till vara hans rätt.
          </note>
          <note>
            I syfte att förenkla deklarationsförfarandet kommer även de fysiska
            personer som är näringsidkare fr.o.m. taxeringen 2003 att erhålla
            en förtryckt allmän självdeklaration. Resultatet av näringsverksamheten
            kommer de att få redovisa på en bilaga till den allmänna självdeklarationen.
          </note>
          <note>
            För att förenkla för nya företagare pågår inom
          </note>
          <note>
            Regeringskansliet beredning av ett förslag som innebär en möjlighet
            för nystartade företag att få uppskov med den preliminära skatten
            i tre månader. Förslaget omfattar både fysiska och juridiska personer.
            Genom möjligheten att få uppskov med betalning av preliminärskatten
            förbättras likviditeten för de företag som omfattas av förslaget,
            eftersom de då bör hinna få betalt för sina första fakturor innan
            preliminärskatten ska börja betalas.
          </note>
          <note>
            Beredning pågår också av det förslag till förenklade bestämmelser
            för beskattning av handelsbolag som lämnats av Förenklingsutredningen
            i april i år. I
          </note>
          <note>
            korthet innebär förslaget att handelsbolag ska beskattas som
            skattesubjekt och att delägarna ska beskattas för de uttag de
            gör från bolaget.
          </note>
          <note>
            Det pågår alltså ett flertal lagstiftningsarbeten som syftar
            till att öka rättssäkerheten i skatteprocessen och till förenklingar
            för företagare. Detta är ett arbete som regeringen bedriver kontinuerligt.
          </note>
          <note type="speaker">
            Anf. 108 PETRA GARDOS (m):
          </note>
          <note>
            Fru talman! Tack så mycket för svaret! Jag tycker också att det
            är väldigt bra att man förenklar. Vi moderater har ju länge och
            väl tjatat om detta med att förenkla för företagare för att man
            ska dels orka starta ett företag, dels orka driva det.
          </note>
          <note>
            Vad jag tycker är tråkigt är när verkligheten slår till. Det
            hände t.ex. en herre som jobbade som vaktmästare i Stadshuset.
            Han hade ett litet företag för s.k.
          </note>
          <note>
            kändistransporter vid sidan av sitt ordinarie yrke. Vid en skatterevision
            hos hans huvudsakliga kund drogs även han in i själva skatteärendet.
            Skattemyndigheten bedömde då att han var anställd hos den här
            kunden och överförde alla avdrag som han hade gjort för företaget
            under fyra år som lön. Detta gav honom en personlig skatteskuld
            på närmare en halv miljon kronor. Han gick i personlig konkurs.
            Hans arbetsredskap, bilen, konfiskerades.
          </note>
          <note>
            Som även finansministern vet får man när man går i personlig
            konkurs inte ha ett eget telefonabonnemang. Man får inte heller
            ha ett förstahandskontrakt på sin bostad - alltså en hyresrätt.
            Det är väldigt många saker som man absolut inte får på grund av
            att man är försatt i personlig konkurs.
          </note>
          <note>
            Efter 17 år och åtta advokater fick denne man rätt mot staten.
            Kammarrätten i Stockholm underkände skattemyndighetens eftertaxeringar,
            som år 1984
          </note>
          <note>
            försatte mannen i konkurs. Trots vinsten, eller vad man ska kalla
            det för, i kammarrätten blev han inte glad. 17 år av hans vuxna
            liv när han kunde ha arbetat, utvecklats på arbetsmarknaden osv.
            blev han ju bestulen på. Då spelar det ingen roll vad som står
            i skadeståndslagen om att man kan få ersättning osv., för då sitter
            man där och kan inte så mycket.
          </note>
          <note>
            I stället för att ägna all kraft och tid åt att bygga upp företaget
            har den här mannen brutits ned ganska kraftigt både fysiskt och
            psykiskt.
          </note>
          <note>
            Med all heder åt att man förenklar i skatteregler och åt rättssäkerheten
            undrar jag vad finansministern konkret tänker göra åt sådana här
            exempel som kommer från verkligheten och som det inte finns i
            en utredning eller så.
          </note>
          <note type="speaker">
            Anf. 109 CARL ERIK HEDLUND (m):
          </note>
          <note>
            Fru talman! Först vill jag tacka finansministern för ett klart
            och tydligt svar.
          </note>
          <note>
            Jag är övertygad om att vi båda är intresserade av att rättssäkerheten
            inom skatteområdet ska vara mycket stor. Vi har olika uppfattning
            om skattetrycket och om utformningen av skattelagar, men vi är
            nog överens om att staten alltid måste anlägga ett medborgarperspektiv
            på de skatter och avgifter som medborgarna ska betala.
          </note>
          <note>
            Vad gör då en medborgare som vill göra rätt för sig i fråga om
            skatten? Han vänder sig till skattemyndigheten för att få besked
            om vilka regler som gäller för ett tänkt beteende. För säkerhets
            skull kanske han kontrollerar uppgifterna en gång till innan den
            skattepliktiga handlingen påbörjas. Efter något år kan samma skattemyndighet
            som varit rådgivande göra en skatterevision och underkänna det
            tidigare godkända upplägget med påföljd högre skatt och skattetillägg.
          </note>
          <note>
            I min interpellation har jag exemplifierat hur sådana här frågor
            behandlas i praktiken. I ett i massmedierna uppmärksammat fall
            har länsrätten gett den skattskyldige rätt då det visats att skattemyndigheten
            gett felaktiga upplysningar. Skattetillägg och avgiftstillägg
            har slopats.
          </note>
          <note>
            Så långt är allt gott och väl, men avgifts- och skattetilläggen
            är ändå bara delar av den totala skuld som uppstått på grund av
            de felaktiga upplysningarna.
          </note>
          <note>
            Hade skattemyndigheten gett riktiga upplysningar hade den skattskyldige
            kunnat förändra sitt upplägg, så att skatteeffekten hade blivit
            annorlunda, eller avstått helt och hållet eftersom skatte- och
            avgiftsuttaget blivit för högt.
          </note>
          <note>
            I ett civilmål har man därför yrkat på att den påförda extraskatten
            ska ersättas av staten på grund av de felaktiga uppgifterna. Tingsrätten
            har prövat ärendet och också funnit att den skattskyldige har
            visat att skattemyndigheten lämnat felaktiga uppgifter, men tingsrätten
            anser samtidigt att de felaktiga beskeden inte haft en så nära
            anknytning till skatteärendena att de ska anses ha lämnats vid
            myndighetsutövning och därför ogillat talan.
          </note>
          <note>
            I finansministerns interpellationssvar i samma ärendeområde för
            nästan på dagen ett år sedan sade finansministern: "Någon omprövning
            bör inte ske om det är uppenbart oskäligt, exempelvis om en skattskyldige
            har följt skattemyndighetens råd och anvisningar." Vidare sade
            finansministern: "Om den enskilde har lämnat en oriktig uppgift
            kan beslut omprövas genom eftertaxering eller efterbeskattning.
          </note>
          <note>
            Skattemyndigheten ska dock inte korrigera ett felaktigt beslut
            genom en sådan åtgärd om det skulle vara uppenbart oskäligt. Med
            uppenbart oskäligt avses bl.a. att den skattskyldige på goda grunder
            kunde tro att han deklarerat korrekt."
          </note>
          <note>
            Finansministern säger i dag att den skattskyldige ska kompenseras
            för den skada som han har lidit på grund av felaktig upplysning
            från myndighet, och i detta sammanhang finns det inget krav på
            att upplysningen lämnats i samband med myndighetsutövning.
          </note>
          <note>
            Den enda förmögenhetsskada som uppstått är att skatten, som alltså
            grundats på felaktiga upplysningar, ändå drivits in! Stämmer detta
            överens med vad finansministern tänkt sig när de gäller skadeståndslagen?
          </note>
          <note>
            I min interpellation har jag redovisat hur ett rättsfall bedömts
            av såväl tingsrätt som länsrätt. Båda rättsinstanserna är överens
            om att felaktiga besked lämnats av myndigheten, men ändå drivs
            skatteskulden in!
          </note>
          <note>
            Riksskatteverket har dessutom i ett brev till den skattskyldige
            kommenterat lagstiftningen på följande sätt: "Det kan noteras
            att det i den nämnda propositionen inte uttalas något om att felaktiga
            råd eller anvisningar från en skattemyndighet skulle innebära
            att oskälighetsrekvisitet inte är uppfyllt."
          </note>
          <note>
            Jag har några frågor till finansministern: Vilken tolkning av
            lagen är den rätta? Kan man förlita sig på
          </note>
          <note>
            RSV:s bedömning, eller är det den ansvarige ministerns, dvs.
            finansministerns, bedömning som är den rätta? Uppenbarligen finns
            det en diskrepans.
          </note>
          <note>
            Kommer finansministern att vidta några åtgärder för att förvissa
            sig om att skattemyndigheterna blir uppmärksammade på vad som
            verkligen gäller i sådana här fall?
          </note>
          <note>
            Anf. 110 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! I mitt interpellationssvar har jag mycket utförligt
            redovisat de svar som är lämnade på de olika frågorna och också
            den lagstiftning som gäller för närvarande. Det är en oerhört
            komplicerad lagstiftning, och det finns alltid skäl till omprövningar
            och prövning av aktuella lagar. Det har skett också på skatteområdet.
            Därför redovisar jag i mitt svar att det har skett oerhört många
            saker på det här området under senare tid.
          </note>
          <note>
            Varje enskilt fall kan naturligtvis föranleda reflexioner, men
            som interpellanterna torde vara väl medvetna om är det varken
            möjligt eller önskvärt att jag ägnar mig åt att kommentera enskilda
            fall i den här typen av diskussioner. Det är en fråga för skattemyndigheterna
            att hantera enskilda rättsfall. Därför nöjer jag mig med att hänvisa
            till de svar som jag har gett och som ger uttryck för att skattemyndigheterna
            är starkt medvetna om komplexiteten i lagstiftningen.
          </note>
          <note>
            Skattemyndigheterna arbetar med att förstärka sin information.
            De ökar på så vis sin servicebenägenhet gentemot de skattskyldiga
            och hoppas att den kommunikationen, dialogen mellan skattemyndigheter
            och enskilda, kan vara till bådas nytta i framtiden.
          </note>
          <note type="speaker">
            Anf. 111 PETRA GARDOS (m):
          </note>
          <note>
            Fru talman! Det är i och för sig sant att man inte ska gå in
            i de enskilda fallen. Det har inte jag bett om, utan jag frågade
            om själva problemställningen. Det är väl i alla fall i ministerns
            bord att svara på, anser jag.
          </note>
          <note>
            Det gick 17 år för denne man. Man tog 17 år från hans liv. Dessa
            långa processer är väl någonting som har med rättssäkerheten att
            göra, men det behöver man inte diskutera i det enskilda fallet.
          </note>
          <note>
            Ministern hänvisar i interpellationssvaret till en del betänkanden
            och utredningar. Den här regeringen har satt 993 utredningar i
            sjön. Det måste jag ge en eloge för. Utredningar i all ära, men
            var ser man resultatet i verkligheten, inte bara i det här rummet
            eller i utskottsrummen eller på annan nivå? Var är resultaten
            som gör att det blir bättre för de små företagen och de enskilda
            personerna? Det skulle jag hemskt gärna vilja ha svar på.
          </note>
          <note type="speaker">
            Anf. 112 CARL ERIK HEDLUND (m):
          </note>
          <note>
            Fru talman! Jag hade inte för avsikt att kommentera ett enskilt
            fall utan exemplifierade hur det ser ut i verkligheten. Här har
            vi alltså ett fall där såväl tingsrätt som länsrätt har konstaterat
            att skattemyndigheten har gett felaktiga uppgifter. Det som finansministern
            har angett i sitt klara och tydliga svar till mig är att om skattemyndigheterna
            har gjort fel ska man vidta åtgärder. Det har skattemyndigheten
            i det här fallet bestritt. Sedan har såväl länsrätt som tingsrätt
            kommit fram till de här slutsatserna.
          </note>
          <note>
            Då måste det vara någonting som inte riktigt stämmer - antingen
            är det lagstiftningen eller den myndighet som sorterar under Finansdepartementet
            och dess interna anvisningar. Det är det jag försökte få fram
            i min första fråga. Vilken tolkning är rätt? Jag citerade också
            det brevsvar som har lämnats från
          </note>
          <note>
            RSV för så sent som två veckor sedan som visar att det finns
            en diskrepans här.
          </note>
          <note>
            Den slutsats man kan dra av finansministerns andra svar, inte
            det skriftliga som jag har fått tidigare, är att det enda säkra
            sättet att undvika efterräkningar på grund av felaktig rådgivning
            är att begära skriftliga förhandsbesked. Om det skulle bli regeln,
            är det önskvärt med ett ökat antal sådana ärenden? Hur skulle
            det påverka näringslivets funktionssätt, och hur skulle det förändra
            myndigheternas sätt? Redan i dag har vi köer i skatterättsnämnder,
            och det skulle naturligtvis inte vara bra. Ett regelverk ska vara
            tydligt och klart, precis på det sätt som finansministern sade
            ursprungligen i sitt svar. Det är därför jag frågar, med anledning
            av den här debatten och fjolårets debatt vid den här tiden, om
            finansministern har för avsikt att dyka lite djupare, inte i det
            enskilda fallet, men i problemkomplexet för att skapa ytterligare
            tydlighet på området, för det behövs.
          </note>
          <note>
            Anf. 113 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Ett väldigt tydligt exempel på förenkling på det
            här området är att väldigt många småföretagare fr.o.m. nästa år
            kommer att få en förtryckt deklarationsblankett på samma sätt
            som vanliga löntagare och pensionärer har fått under några års
            tid.
          </note>
          <note>
            Det är naturligtvis en stor förbättring för väldigt många småföretagare.
            Vi ska vara medvetna om att av de ungefär 600 000 företag som
            vi har i Sverige i dag är ca 400 000, dvs. två tredjedelar, i
            stort sett enmansföretag. De allra flesta kommer att ha nytta
            av den nya regeln genom betydligt mindre arbete med deklarationen
            när de får den förtryckt. Det är ett bland många exempel på praktiska
            resultat och regeringens ambition för att förenkla för enskilda
            företag.
          </note>
          <note type="speaker">
            Anf. 114 PETRA GARDOS (m):
          </note>
          <note>
            Fru talman! Moderaterna har lagt fram ett förslag om att man
            inte ska, som den man som jag berättade om tidigare, behöva gå
            igenom alla instanser innan rättvisan vinner sin kraft. Såvitt
            jag har förstått är det inte någonting som finansministern verkade
            vara så bra. Skulle jag kunna få någon kommentar till det?
          </note>
          <note type="speaker">
            Anf. 115 CARL ERIK HEDLUND (m):
          </note>
          <note>
            Fru talman! Jag fick inte svar på mina frågor annat än att det
            skulle bli en förenklad deklaration för ett stort antal företagare,
            men det är inte det som den här diskussionen handlar om. Med den
            komplicerade skattelagstiftning som vi har - och vi är helt överens
            om att den är komplicerad, vilket den kanske måste vara i ett
            komplicerat samhälle - uppstår det frågetecken kring tolkningen.
          </note>
          <note>
            Om man vänder sig till skattemyndigheten och får beskedet att
            det blir rätt om du gör si och så. Om det sedan visar sig att
            det rådet är felaktigt har den enskilde medborgaren eller företagaren
            gjort vad han har kunnat. Jag har uppfattat finansministerns svar
            till mig så, både i fjol och i dag, att i det fallet får naturligtvis
            myndigheten stå för det och att den enskilde då inte kan utkrävas.
            Men den ansvariga myndigheten har uppenbarligen en annan uppfattning.
          </note>
          <note>
            Frågan har prövats rättsligt, och då konstaterades att detta
            var fel. Ändå drevs denna skatteskuld in. Då är det någonting
            som inte stämmer. Det är därför jag som jag vill fråga finansministern:
            Ska det behöva gå så långt att det enda sättet att få klarhet
            i sådana här komplicerade frågor är att gå till Skatterättsnämnden
            och få ett svar där? Är det önskvärt att ha det så?
          </note>
          <note>
            Vore det inte bättre - vilket jag tycker är lämpligt -
          </note>
          <note>
            att finansministern initierade en intern utvärdering av hur det
            egentligen står till med saker och ting? Om det då visar sig önskvärt
            med åtgärder, är finansministern beredd att vidta dessa åtgärder?
          </note>
          <note>
            Anf. 116 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Dessa interpellationer belyser att vi har ett komplicerat
            skattesystem. Mitt svar har varit att regeringen är mycket väl
            medveten om det. Därför har man genomfört en hel del förenklingar
            under senare tid - och fler förenklingar utreds för närvarande
            - för att förbättra för den enskilde företagaren.
          </note>
          <note>
            Samtidigt är jag väl medveten om att den rättssäkerhet som har
            efterlysts i sin tur kräver en del komplicerade processer. Jag
            är inte beredd att hoppa över några enstaka steg för att förenkla
            så till den grad att man äventyrar rättssäkerheten - som svar
            på den fråga som Petra Gardos ställde.
          </note>
          <note>
            Interpellanterna säger att de inte vill diskutera enskilda fall.
            Sedan diskuterar de hela tiden enskilda fall och begär att jag
            ska ta ställning till dem. Jag tycker att Riksskatteverket har
            gjort ett utomordentligt arbete för att tillämpa den lagstiftning
            som riksdagen har beslutat om. Jag har inte för avsikt att gå
            in och bedöma varje enskilt fall som Riksskatteverket och skattemyndigheterna
            har sysslat med. Det får interpellanterna ha respekt för. Jag
            tror också att de förstår dessa bevekelsegrunder.
          </note>
          <note>
            Däremot är det min uppgift att se till att vi på annat sätt -
            via lagstiftning - kan förenkla för de mindre förtagen, och det
            har jag gjort, både genom att se till att företagarna i fortsättningen
            får en förtryckt deklarationsblankett, genom att införa regelsystem
            som skapar bättre ekonomiska möjligheter för mindre företag att
            t.ex. vid början av sin verksamhet skjuta upp skatteinbetalningarna
            under en period och genom att minska skattenivåerna för de allra
            minsta företagen, vilket jag också tycker är oerhört viktigt.
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 2001/02:395 om alkoholskatten
          </note>
          <note>
            Anf. 117 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Margareta Cederfelt har frågat mig vilka åtgärder
            jag kommer att vidta för att den svenska ölproduktionen inte ska
            läggas ned på grund av
          </note>
          <note>
            Sveriges höga skattetryck på alkohol.
          </note>
          <note>
            Som jag vid ett flertal tidigare tillfällen har påpekat kommer
            höjda införselkvoter, om åtgärder inte vidtas, att medföra att
            gränshandeln med alkohol successivt kommer att öka och att den
            illegala handeln och försäljningen av alkohol också kan komma
            att öka. Därför följer regeringen utvecklingen av gränshandeln,
            privatimporten, konsumtionen och försäljningen av alkoholdrycker
            noga för att avgöra vilka framtida åtgärder på alkoholskatteområdet
            som kan bli nödvändiga. Centrum för socialvetenskaplig alkohol-
            och drogforskning (SoRAD) har i uppdrag att ta fram månadsvis
            statistik över konsumtions- och försäljningsutvecklingen. Statistiken
            inkluderar även det s.k. mörkertalet.
          </note>
          <note>
            Sedan 1996 har starkölsförsäljningen i systembolagsbutikerna
            ökat med drygt 50 %. 1996 sålde Systembolaget ca 100 miljoner
            liter starköl och förra året var försäljningen drygt 150 miljoner
            liter. Systembolaget har aldrig någonsin sålt så mycket starköl
            som förra året. Även starkölsförsäljningen på restaurang har ökat
            kraftigt sedan 1996 och starkölet svarar i dag för 55 % av den
            alkohol som konsumeras på restaurang. Samtidigt har folkölsförsäljningen
            minskat med 22 % och lättölsförsäljningen med 34 %
          </note>
          <note>
            sedan 1996 enligt statistik från SoRAD. Starkölsförsäljningen
            har således ökat mer än dubbelt så mycket som folkölsförsäljningen
            har minskat. Lättöl ses inte som en alkoholdryck och dess försäljningssiffror
            bör därför närmast relateras till försäljning av bordsvatten och
            läskedrycker. Det kan konstateras att för lättöl samt för folköl
            med en alkoholhalt om högst 2,8 volymprocent tas inte någon ölskatt
            ut.
          </note>
          <note>
            När det gäller gränshandeln med öl har jag erfarit att man t.ex.
            i Danmark kan köpa vissa ölsorter till ett mycket lågt pris. Även
            vid en kraftig sänkning av den svenska ölskatten skulle det svenska
            ölet, med nuvarande prissättning, inte kunna konkurrera med denna
            typ av öl.
          </note>
          <note>
            Om svensk bryggerinäring har konkurrensproblem är detta naturligtvis
            oroande. Jag har dock svårt att se att dessa problem enbart skulle
            bero på den svenska ölskatten. Bryggerinäringen har också ett
            eget ansvar för att stärka sin konkurrenskraft. Jag är således
            inte beredd att nu utlova någon sänkning av ölskatten.
          </note>
          <note>
            Anf. 118 MARGARETA CEDERFELT
          </note>
          <note>
            (m):
          </note>
          <note>
            Fru talman! Jag vill först tacka finansministern för svaret på
            min interpellation.
          </note>
          <note>
            Regeringen och finansministern har uppenbarligen inte förstått
            allvaret i den problematik som finns kring de höga svenska alkoholskatterna.
            Eller är det så att regeringen vill att den inhemska produktionen
            och försäljningen av öl helst ska upphöra och flytta utomlands
            till förmån för inköp och tillverkning i andra länder där skatterna
            är lägre?
          </note>
          <note>
            I en del andra skattefrågor har regeringen gått till reträtt
            eller gått med på att tillsätta utredningen, men det har varit
            först när det har brunnit i husknutarna.
          </note>
          <note>
            När kommer det ett ställningstagande i alkoholfrågorna och ölproduktionen?
          </note>
          <note>
            När produktionen i Sverige väl är nedlagd är det väldigt svårt
            att starta en ny tillverkning. Det är också svårt att bryta nya
            inköpsmönster och nya mönster för konsumtion.
          </note>
          <note>
            Det finns ett väldigt bra exempel att jämföra med, och det är
            tobaksskatten. Nu förespråkar jag inte rökning på något sätt,
            men som finansministern säkert kan dra sig till minnes var tobaken
            för något år sedan belagd med väldigt hög skatt. Inköpen gjordes
            inte längre i Sverige utan utomlands. Som en följd av detta beslutade
            riksdagen att sänka skatten på tobak.
          </note>
          <note>
            Men skattesänkningen kom tyvärr för sent. Inköpsmönstren hade
            ändrats. Smugglingen hade ökat. Fortfarande är cigarettsmuggling
            ett stort problem.
          </note>
          <note>
            Att antyda att bryggerinäringen ensam är ansvarig för de villkor
            som branschen har och den svåra situationen med bristande lönsamhet
            tycker jag är fel, speciellt som stora delar av branschens villkor
            styrs av statliga beslut i form av skatter.
          </note>
          <note>
            Finansministern är säkert medveten om att det i södra delarna
            av Sverige anordnas speciella bussresor till Danmark och Tyskland
            där det handlas stora kvantiteter öl, bl.a. vid gränserna. Och
            varför gör man det? Ja, det är inte precis behovet av öl som styr,
            utan det är priset. Öl är mycket billigare i dessa länder.
          </note>
          <note>
            Tysklands ölskatt är 86 öre per liter och den danska ölskatten
            är 4,19 kr. I Sverige uppgår ölskatten till
          </note>
          <note>
            7,35 kr per liter. Det som kommer att försvåra situationen ytterligare
            framöver är att Danmark planerar att sänka sin ölskattenivå till
            samma nivå som Tyskland har. Det innebär att inköpen utomlands
            ytterligare kommer att öka.
          </note>
          <note>
            Samtidigt ändras införselkvoterna. Redan i dag är det möjligt
            att föra in 32 liter öl legalt. Nästa år blir införselkvoten 64
            liter öl. 2004 blir den 110 liter öl.
          </note>
          <note>
            Bryggerinäringen själv säger att det är omöjligt att konkurrera
            redan med de villkor som gäller i dag. En sänkning av ölskatten
            behövs.
          </note>
          <note>
            Det finns ytterligare viktiga aspekter på detta, och det är att
            upprätthålla den svenska alkoholpolitiken, därför att när inköpen
            sker utomlands, speciellt om de sker illegalt, blir det helt andra
            regler som gäller.
          </note>
          <note>
            Om finansministern har möjlighet att lyssna och delta i debatten
            i stället för att tala med sin handläggare är jag väldigt tacksam.
          </note>
          <note>
            Det är inköpspriset och Systembolagets monopol som styr.
          </note>
          <note>
            Överläggningen var härmed avslutad.
          </note>
          <note>
            25 § Svar på interpellationerna 2001/02:459
          </note>
          <note>
            och 457 om arvs- och gåvoskatterna
          </note>
          <note>
            Anf. 119 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Stefan Hagfeldt har frågat näringsminister Björn
            Rosengren vad han avser att göra för att förändra de s.k. 3:12-reglerna.
          </note>
          <note>
            Per Westerberg har frågat näringsminister Björn
          </note>
          <note>
            Rosengren vad han avser att göra för att förändra arvs- och gåvoskatterna.
            Han anför att det är av yttersta vikt att de skattemässiga villkoren
            för generationsskiften i familjeföretag åtgärdas snabbt.
          </note>
          <note>
            Arbetet inom regeringen är så fördelat att det är jag som ska
            svara på interpellationerna.
          </note>
          <note>
            Regeringen har tillkallat en särskild utredare för att se över
            de regler som gäller för beskattning av utdelning från och kapitalvinst
            vid försäljning av andelar i fåmansföretag samt de särskilda regler
            i arvs- och gåvoskattelagstiftningen som gäller vid arv och gåva
            av företag, den s.k. 3:12-utredningen (Fi
          </note>
          <note>
            1999:12). Uppdraget ska vara avslutat senast den
          </note>
          <note>
            31 maj 2002. Regeringen kommer att ta ställning till förslagen
            efter sedvanlig remissbehandling.
          </note>
          <note type="speaker">
            Anf. 120 STEFAN HAGFELDT (m):
          </note>
          <note>
            Fru talman! Min fråga till näringsministern, som nu besvaras
            av finansministern, gällde hur 3:12-
          </note>
          <note>
            reglerna ska ändras för att Sverige ska få ett bra företagsklimat.
          </note>
          <note>
            Svaret från finansministern är att regeringen har tillkallat
            en särskild utredare för att se över dessa regler. Av svaret framgår
            tydligt att finansministern inte vill ta någon debatt om de här
            frågorna i dag.
          </note>
          <note>
            Att en utredning tillsatts är ingen nyhet, och det tar jag också
            upp i min interpellation. Det som oroar är att nu har nästan hela
            fyraårsperioden gått, och de småföretagare som drabbats av dessa
            regler är minst sagt upprörda. På grund av regeringens senfärdighet
            har några t.o.m. drabbats av konkurs och arbetslöshet i stället
            för att kunna bidra till sysselsättningen. Det har talats om ett
            näringsklimat i världsklass, men förhållandet visade sig i det
            här fallet bli det motsatta.
          </note>
          <note>
            Sedan oktober 1994 har de socialdemokratiska regeringarna tillsatt
            993 olika utredningar. 114 av dessa har varit inom Näringsdepartementets
            område. Fler och fler företagare kritiserar regeringen för att
            de begraver viktiga frågor i utredningar i stället för att snabbt
            lösa problemen. Principen som den socialdemokratiska regeringen
            står bakom, att missgynna små företag, är minst sagt olycklig
            i det svenska skattesystemet. Varför ska de små företagen ha större
            risk i skattehänseende än de stora företagen?
          </note>
          <note>
            Fru talman! I Dagens Industri från den 24 maj framförs det att
            utredningen kommer att bli en besvikelse för företagarna. Enligt
            tidningen träffades utredningen för sitt sista möte i fredags.
            Betänkandet väntas överlämnas till finansministern den 18 juni.
          </note>
          <note>
            Sedan går väl utredningen ut på remiss, vilket naturligtvis innebär
            att inga beslut kommer att fattas förrän tidigast efter valet.
          </note>
          <note>
            Enligt Dagens Industri kommer utredningen att föreslå att fåmansbolag
            även i fortsättningen ska diskrimineras jämfört med ägande av
            aktier i börsföretag. Skattekrav avvisas. Näringslivets krav på
            en radikal skattesänkning som tar hänsyn till den stora risk som
            fåmansbolagsägarna tar avvisas av utredningen - allt enligt Dagens
            Industri.
          </note>
          <note>
            Fru talman! Utredningsbetänkandet kommer även att behandla frågan
            om generationsskiften i fåmansbolag. I dag hindrar den höga skatten
            ofta den yngre generationen att ta över familjeföretaget, som
            i stället måste säljas till externa ägare.
          </note>
          <note>
            Även om finansministern inte vill kommentera vad som läckt från
            utredningen, måste väl regeringen ändå ha en uppfattning i de
            här frågorna. Var löftet om ett näringsklimat i världsklass bara
            tomma ord?
          </note>
          <note type="speaker">
            Anf. 121 PETRA GARDOS (m):
          </note>
          <note>
            Fru talman! I sitt svar tar finansministern på några väldigt
            få rader upp problemet med arvs- och gåvoskatterna.
          </note>
          <note>
            Regeringen ger sken av att problemet inte finns och hänvisar
            återigen till en liten utredning. Utredningar i all ära, de är
            naturligtvis viktiga och ett bra sätt för regeringen att skaffa
            sig ett beslutsunderlag.
          </note>
          <note>
            Men, och detta men är ett viktigt men, en regering måste också
            visa ledarskap och handlingskraft.
          </note>
          <note>
            De problem som dessa skatter medför överstiger vida de summor
            som de drar in till statskassan. Därför bör de absolut avskaffas.
          </note>
          <note>
            Statsrådet säger att regeringen nu ska vänta på sedvanlig remissbehandling,
            som det så fint heter.
          </note>
          <note>
            Synd bara att detta innebär att frågan om arvs- och gåvoskatterna
            på sätt som vi vet sopas under mattan inför valet i höst. Jag
            anser att det är viktiga politiska frågor som verkligen bör lyftas
            fram och diskuteras -
          </note>
          <note>
            detta speciellt inför valet, eftersom det är det bästa sättet
            för medborgarna att kunna bilda sig en uppfattning om de olika
            alternativ som står till buds i valet.
          </note>
          <note>
            Att då bara hänvisa till en utredning utan att över huvud taget
            säga något om regeringens inställning är milt uttryckt otillfredsställande.
          </note>
          <note>
            Jag ska återge några exempel. Ministern behöver inte gå in i
            sak och diskutera enskilda fall utan kan bara ta till sig vad
            folk i gemen anser.
          </note>
          <note>
            Pengar i Sverige - varför då?
          </note>
          <note>
            Detta är en skamfläck för Sverige, tyvärr inte den enda.
          </note>
          <note>
            Då jag under min levnad tjänar pengar betalar jag inkomstskatt.
            Köper jag något betalar jag moms.
          </note>
          <note>
            Firman jag köpte något av betalar vinstskatt, arbetsgivaravgift
            m.m., dvs. att större delen av mina pengar går till skatt. När
            jag lämnar jordelivet ska det jag lämnar efter mig skattas igen.
            Varför? Vad är det för fördelningspolitisk socialdemokratisk grundidé
            som detta fenomen baseras på? I praktiken är arvsskatten en skatt
            på skatten. Detta borde vara olagligt.
          </note>
          <note>
            Jag kan stå här och läsa citat efter citat, men det jag undrar
            är varför finansministern dels inte kan ta debatter, dels inte
            svarar på frågor som ställs.
          </note>
          <note>
            Anf. 122 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Tillsättandet av den s.k. 3:12-
          </note>
          <note>
            utredningen är ett uttryck för att regeringen ser att det finns
            en del problem på företagsskatteområdet som behöver åtgärdas.
            I direktiven till utredningen finns också de här problemen närmare
            redovisade, och dessa har interpellanterna säkert kunnat ta del
            av.
          </note>
          <note>
            Eftersom det är en väldigt viktig utredning förväntar regeringen
            sig att utredningen kanske t.o.m.
          </note>
          <note>
            kan påvisa alternativa vägar för att lösa de problem som regeringen
            har tagit upp i direktiven. Det vore mig naturligtvis fjärran
            att innan utredningen har lagt fram sina förslag ta ställning
            till förslag som jag inte ens känner till. Det tror jag att interpellanterna
            också förstår. Därför får interpellanterna helt enkelt ha lite
            tålamod med att jag inte kan stå här och kommentera rykten i affärspressen
            om vad utredningen kommer att innehålla. Det tycker jag vore ganska
            oseriöst mot en utredning som har arbetat mycket noggrant och
            omsorgsfullt och som självfallet kommer att ha många intressanta
            förslag, som vi så snabbt som möjligt ska bereda i Regeringskansliet.
            Det är regeringens ambition att det naturligtvis ska resultera
            i förbättringar för de enskilda företagen. Det är därför som vi
            har tillsatt utredningen som sådan.
          </note>
          <note>
            Jag tror inte att det är rätt metod att ägna sig åt att kommentera
            rykten, utan jag tycker att vi ska avvakta den utredning som är
            tillsatt och det seriösa utredningsarbete som har bedrivits under
            ett antal månaders tid.
          </note>
          <note type="speaker">
            Anf. 123 STEFAN HAGFELDT (m):
          </note>
          <note>
            Fru talman! Jag förstår att finansministern inte vill debattera
            vad som kan stå i utredningen. Men självklart måste väl ändå finansministern
            ha en egen uppfattning i de här frågorna? Det här är ju inget
            nytt problem som har uppkommit det senaste året, utan under de
            fyra år som jag har varit med i kammaren har det varit en livlig
            debatt. Vad säger exempelvis finansministern till de småföretagare
            som drabbas av de här orättfärdiga reglerna?
          </note>
          <note>
            Jag har själv fått många uppvaktningar i de här frågorna från
            förtvivlade småföretagare. Jag förutsätter att finansministern
            också har varit flitigt uppvaktad om hur hårt 3:12-reglerna drabbar
            småföretagarna.
          </note>
          <note>
            På grund av tidsbrist tar jag inte här upp några konkreta fall.
            Jag kan bara konstatera att en hel riksdagsperiod som sagt har
            gått till ända, och fortfarande drabbas småföretagare av de här
            diskriminerande reglerna.
          </note>
          <note>
            Vi behöver fler små företag i det här landet som också tillåts
            att växa. Varför inser inte regeringen detta? I stället för att
            motarbeta de små företagen borde självklart regeringen underlätta
            för dem att bedriva sin verksamhet. Löftet om ett näringsklimat
            i världsklass klingar verkligen falskt.
          </note>
          <note type="speaker">
            Anf. 124 PETRA GARDOS (m):
          </note>
          <note>
            Fru talman! Jag vet inte om det är finansministerns debatteknik
            att gå upp i talarstolen och inte bemöta det man frågar om.
          </note>
          <note>
            Ett annat problem som i alla fall jag ser med de här utredningarna
            är att den utredning som statsrådet hänvisar till inte verkar
            leda till vare sig rejäla eller konkreta förslag. Det bidde en
            tumme, skriver t.ex. ett par debattörer med god insyn i utredningen
            i Dagens
          </note>
          <note>
            Industri den 24 maj. Fenomenet med att något stort till slut
            bara blir en tumme är tyvärr alltför välkänt.
          </note>
          <note>
            Som jag sade tidigare i en interpellationsdebatt är det så att
            under de senaste åtta år då Socialdemokraterna har suttit i regeringen
            har det tillsatts 993 olika utredningar. Med samma utgångspunkt
            som finansministern har här i dag kan olika statsråd komma till
            kammaren 993 gånger och hänvisa till utredningar och sedvanlig
            remissbehandling. Medan gräset växer dör kon, som det heter.
          </note>
          <note>
            Anf. 125 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! För den som vill ha en seriös behandling av olika
            ämnen är det ju en vanlig gång att när man väl har tillsatt en
            utredning bör man avvakta utredarens rapporter, betänkanden och
            förslag innan man dömer dem - och framför allt dömer ut dem som
            interpellanterna gör här. Det vore mig fjärran att kommentera
            en utredningsfas, ett utredningsarbete som är väldigt seriöst,
            på grund av rykten såsom interpellanterna kräver. Jag tycker inte
            att det verkar särskilt seriöst från interpellanternas sida. Det
            verkar mera vara ett politiskt propagandaspel, och jag inlåter
            mig inte i detta.
          </note>
          <note type="speaker">
            Anf. 126 STEFAN HAGFELDT (m):
          </note>
          <note>
            Fru talman! Det är ju faktiskt så att det har kommit mängder
            av utredningar. Det har också visat sig att många av de här utredningarna
            inte har lett till någonting. Att jag tar upp den här frågan i
            dag är för att den naturligtvis är angelägen för alla de småföretagare
            som drabbas av 3:12-reglerna. Nu har det faktiskt gått en hel
            valperiod och finansministern har inte gjort något åt detta -
            eller näringsministern, ska jag säga, som jag faktiskt väckte
            den här interpellationen till. Det var också näringsministern
            som faktiskt gick ut och lovade detta fina klimat i världsklass.
          </note>
          <note>
            Det är väl någonting som vi gemensamt, finansministern och alla
            vi ledamöter i riksdagen, bör jobba för, att underlätta för småföretagarna
            att få ett bra näringsklimat. Vi behöver mängder av nya, små företag
            som också växer och utvecklas positivt. Det ska inte motarbetas
            av krångliga 3:12-lagar.
          </note>
          <note>
            Anf. 127 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det har förvisso tillsatts många utredningar. De
            allra flesta har också resulterat i propositioner här i kammaren.
            Det har fattats många goda beslut i anslutning till dessa förslag.
            Dessutom har regeringen tagit en rad egna initiativ som inte har
            föregåtts av utredningar. Jag kan redovisa ett par sådana som
            haft stor betydelse för de mindre företagen.
          </note>
          <note>
            Regeringen har vid två tillfällen förbättrat de mindre företagens
            möjligheter att använda vinstmedel för framtida investeringar.
            Vi sänkte vid det första tillfället skattesatsen. Vid det andra
            tillfället såg vi till att företagen också fick en längre period
            på sig att föra över pengar till de fonder som man kan använda
            för framtida investeringar. På så vis har vi möjliggjort för de
            mindre företagen att kunna utjämna sina resultat under längre
            perioder.
          </note>
          <note>
            De här förslagen tillkom utan att någon utredning hade bedrivits
            på området. Men jag kan redovisa att det också på många andra
            områden, där det har förekommit utredningar, har lämnats sådana
            förslag till riksdagen. Jag tycker att det är en viktig del i
            vår parlamentariska demokrati att vi i vanlig ordning när vi upptäcker
            problem ser om dessa är av sådan art att de omedelbart går att
            åtgärda eller om de är mer komplicerade och kräver utredningar.
            När vi får utredningar måste vi också ha lite tålamod och vänta
            på att de lämnar sina rapporter och får erforderlig behandling
            på ett sjyst sätt. Sedan kan regeringen återkomma med sina förslag.
          </note>
          <note>
            Det är ofta så med näringslivets krav på förenklingar att det
            inte handlar om förenklingar utan i stället om att kräva sänkt
            skatt. Jag har respekt för sådana krav, men jag tror att de hela
            tiden måste vägas mot andra krav på skattesänkningar. Jag vill
            påminna interpellanten om att den här regeringen under mandatperioden
            har sänkt skatterna med 60 miljarder kronor, inte enbart för fysiska
            personer utan även för juridiska personer. Vi sänkte exempelvis
            skatterna för investmentbolagen så sent som vid årsskiftet. Det
            hade stor betydelse också för småföretagens möjligheter att få
            kapital.
          </note>
          <note>
            Överläggningen var härmed avslutad.
          </note>
          <note>
            26 § Svar på interpellation 2001/02:431 och 493
          </note>
          <note>
            om konkurrensvillkor för svenskt jordbruk
          </note>
          <note>
            Anf. 128 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Per-Samuel Nisser har frågat statsrådet Ulrica Messing
            vilka åtgärder hon avser att vidta för att det svenska skogsbruket
            inte ska ha sämre villkor än konkurrerande länder. Per-Samuel
            Nisser anför att skogsnäringen arbetar på en alltmer internationell
            marknad som är hårt konkurrensutsatt och menar att de länder det
            svenska skogsbruket konkurrerar med har lägre löner och skattenivåer.
            Han är av uppfattningen att särskilt den högre dieselskatten i
          </note>
          <note>
            Sverige är en orimlig konkurrensnackdel. Arbetet inom regeringen
            är så fördelat att det är jag som ska svara på den interpellationen.
          </note>
          <note>
            Vidare har Holger Gustafsson frågat mig varför regeringen inte
            har infriat löftena om en sänkning av dieselskatten för arbetsfordon
            och när jag avser att föreslå en sänkning av dieselskatten för
            arbetsfordon samt hur stor en sådan sänkning kommer att vara.
          </note>
          <note>
            Holger Gustafsson anför att regeringen måste skapa rimliga konkurrensvillkor
            för svenskt jordbruk gentemot omvärlden och menar att bönderna
            pålagts extra höga skatter på dieselolja och gödsel. Han anser
            att regeringen måste sänka dessa skatter så att det svenska jordbruket
            kan konkurrera på lika villkor med omvärlden.
          </note>
          <note>
            Jag vill inledningsvis framhålla att riksdagen beslutat, i enlighet
            med regeringens förslag, att det för energiförbrukning inom jord-
            och skogsbruket inte tas ut någon energiskatt och att uttaget
            av koldioxidskatt begränsas till 30 %. Vidare har riksdagen beslutat,
            även detta i enlighet med regeringens förslag, att uttaget av
            fordonsskatt för traktorer i jord- och skogsbruket slopas. Därutöver
            har det i kommittédirektiv för översynen av skatterna på bekämpningsmedel
            och handelsgödsel bl.a. angetts att utredaren ska bedöma effekter
            på jordbrukets internationella konkurrenskraft. Regeringen har
            således redan dels föreslagit åtgärder för att förbättra det svenska
            jord- och skogsbrukets konkurrensförutsättningar, dels beslutat
            om översyn av vissa specifika skatteuttag för jordbruket.
          </note>
          <note>
            Några löften om en sänkning av dieseloljeskatten för arbetsfordon
            inom jord- och skogsbruket har inte lämnats i regeringsförklaringen.
            Däremot har aviserats att en särskild utredare ska se över dieseloljeskatten
            för jord- och skogsbrukets motordrivna fordon.
          </note>
          <note>
            Vägtrafikskatteutredningen har nyligen lämnat en promemoria om
            beskattningen av dieselolja för arbetsmaskiner. I promemorian
            redovisas en del av uppdraget som avser beskattningen av dieselolja
            för arbetsmaskiner. Utredaren har i promemorian pekat på olämpligheten
            av att ändra beskattningen av dieselolja för arbetsmaskiner innan
            de grundläggande principerna för trafikbeskattningen utretts.
            För det fall regeringen vill tillmötesgå kraven på en sänkt dieseloljeskatt
            för arbetsmaskiner har utredaren föreslagit att dieseloljeskatten
            sänks till den nivå som gäller för uppvärmningsolja.
          </note>
          <note>
            Ett ställningstagande från regeringen huruvida beskattningen
            av dieselolja ska förändras förutsätter att frågan först bereds.
            Promemorian har därför lämnats på remiss och svar ska lämnas senast
            den 3 juni 2002.
          </note>
          <note>
            Remissvaren kommer därefter att sammanställas och utvärderas
            innan regeringen tar ställning i frågan.
          </note>
          <note type="speaker">
            Anf. 129 PER-SAMUEL NISSER (m):
          </note>
          <note>
            Fru talman! Jag får tacka statsrådet för svaret, eller rättare
            sagt för svaren - det var ju två interpellationer. Den fråga som
            vi har tagit upp har varit uppe många gånger. Det beror väl på
            att det den är mycket viktig och angelägen.
          </note>
          <note>
            Jag tycker att det är viktigt att vi för en politik som ger enskilda
            människor rätt och möjlighet att själva forma sina liv och bygga
            sin framtid. Det gäller inte minst för alla småföretagare. Jag
            tycker att det är grunden i politiken.
          </note>
          <note>
            Jag tror också på att vi ska ha som målsättning att föra en politik
            som är bra för hela Sverige. Det handlar om att skapa förutsättningar
            för olika regioner, för olika bygder och för olika företagare,
            så att de ska kunna utvecklas. Då är det flera saker som är viktiga,
            speciellt kanske för landsbygdsföretag. Vägnätet - ett bättre
            underhållet och utbyggt vägnät - diskuteras mycket och är viktigt.
            Sverige är ju ett avlångt land med stora avstånd. Vägnätet är
            viktigt inte minst för lantbruks- och skogsbruksföretagen.
          </note>
          <note>
            Andra frågor handlar om att minska krånglet med att starta och
            driva företag, men också det som tas upp här: att förbättra konkurrenskraften
            för landets jordbrukare, skogsbrukare och skogsentreprenörer.
          </note>
          <note>
            En riktig väg att gå är att få ned dieselskatten till
          </note>
          <note>
            53 öre per liter för maskiner som används i skogsoch jordbruket.
          </note>
          <note>
            Detta är några av de förslag som vi moderater ofta tar upp. Det
            syftar till att skapa bättre förutsättningar för nuvarande företag,
            men även för att fler företag ska kunna startas. Det är genom
            stabila och bra företag som vårt land kan få tillväxt och kan
            utvecklas.
          </note>
          <note>
            Många kanske glömmer det, men det finns inga genvägar till det.
            Det är alltså bakgrunden till att jag skrev den här interpellationen.
          </note>
          <note>
            Långsiktiga och stabila företag kräver att vi har långsiktiga
            och stabila förutsättningar och villkor som är jämförbara med
            konkurrerande länder och företag.
          </note>
          <note>
            Därför vill jag fråga statsrådet, efter det svar vi fick, om
            det är statsrådets egen målsättning och regeringens vilja att
            på sikt försöka sänka dieselskatten till en jämförbar nivå. Är
            det önskvärt?
          </note>
          <note type="speaker">
            Anf. 130 HOLGER GUSTAFSSON (kd):
          </note>
          <note>
            Fru talman! Först vill jag tacka finansministern för svaret på
            interpellationen.
          </note>
          <note>
            Som en liten bakgrund till min interpellation om dieselskatten
            vill jag gärna påminna om att den ekonomiska tillväxten i Sverige
            i väldigt hög grad är koncentrerad till Stockholm, Mälardalen,
            Göteborg och Malmö. Vi har ett betydande problem på landsbygden
            när det gäller den ekonomiska tillväxten. Det är en av grunderna
            för min interpellation.
          </note>
          <note>
            Landsbygdens ekonomiska motor är faktiskt jordbruket. Jordbruket
            genererar väldigt mycket arbetstillfällen för de servicenäringar
            som hör ihop med primärproduktionen. Det finns väldigt många små
            företag inom servicesektorn. Så har vi hela förädlingsindustrin,
            som också hör till den motor som jag kallar jordbruket.
          </note>
          <note>
            Det råder arbeskraftsbrist i storstadsområdena, men vi har en
            växande arbetslöshet på landsbygden.
          </note>
          <note>
            Om vi ser lite mer generellt över Europa kan vi se att finns
            en gemensam EU-politik med samma produktionsersättningar till
            alla, och det råder också en gemensam marknad med en ganska tuff
            och hård konkurrens från andra EU-länder och också från import.
            Det råder kamp om försäljningspriserna. Det är okej, och vi tycker
            att det är rätt att det är så.
          </note>
          <note>
            Vi kan också konstatera att Sverige allmänt sett har de högsta
            produktionsskatterna, vilket höjer kostnaderna i alla produktionsled
            och därmed äventyrar svensk konkurrens. Sverige har också klimatstyrda
            produktionskostnader i form av framför allt högre lokalkostnader
            för lantbruket och jordbruksnäringen när det gäller att kunna
            hysa boskapsdjur.
          </note>
          <note>
            Till dessa problem och den tuffa konkurrensen kommer en dieselskatt
            på 312 öre per liter. Det motsvarar, herr finansminister, 900
            miljoner kronor per år. Dessa pengar måste våra lantbrukare ta
            in på något annat sätt för att komma i nivå med sina kolleger
            ute i
          </note>
          <note>
            Europa.
          </note>
          <note>
            Jordbruksverket har låtit göra en studie, en s.k.
          </note>
          <note>
            EAA-kalkyl, som visar att en svensk bonde har en inkomst som
            är ungefär hälften så stor som den inkomst en finsk eller en dansk
            lantbrukare har. Den svenska lantbrukaren har hälften av vad en
            finsk eller en dansk lantbrukare har. De svenska livsmedlen kostar
            i dag ungefär 20 % mer än livsmedlen i övriga
          </note>
          <note>
            EU. Det beror inte enbart på ICA:s och KF:s oligopolmarknad i
            Sverige. Det beror också på regeringens skattepålägg i varje produktionsled,
            som fördyrar livsmedlen.
          </note>
          <note>
            Mot den bakgrunden, herr finansminister, undra vi kristdemokrater:
            Måste regeringen systematiskt pressa upp kostnaderna, bl.a. dieselskatten,
            för landsbygdsnäringen, och därmed pressa ned lönsamheten?
          </note>
          <note>
            Detta ger en lägre ekonomisk tillväxt på landsbygden, där vi
            verkligen skulle behöva en tillväxt, och i förlängningen leder
            det till en ökad arbetslöshet just på landsbygden. Varför? är
            min fråga.
          </note>
          <note>
            Anf. 131 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Regeringen är mycket väl medveten om betydelsen av
            att ge både skogsbruket och jordbruket bättre villkor. Vi lever
            naturligtvis i en värld där den internationella konkurrensen,
            inte minst den europeiska konkurrensen, gör att vi gärna tittar
            på våra grannländer och deras villkor för jordbruk och, i förekommande
            fall, skogsbruk. Jag är medveten om att det går att hitta många
            länder i Europa där man har en lägre beskattning än vi på vissa
            områden. Omvänt finns det områden där Sverige kanske har en förmånligare
            beskattning än många länder i Europa. Så är det inte minst när
            det gäller fastigheter på landsbygden.
          </note>
          <note>
            Regeringen har full förståelse och respekt för att det finns
            skäl att se om vi också kan förbättra villkoren för svenskt jordbruk
            och svenskt skogsbruk. Det var en av anledningarna till att vi
            med förtur gav
          </note>
          <note>
            Vägtrafikskatteutredningen i uppdrag att se över just möjligheterna
            att göra förändringar när det gäller dieselolja. Eftersom det
            behövs tid för att ta fram ett sådant förslag var det inte möjligt
            att lägga fram något konkret förslag till budgetpropositionen
            i höstas.
          </note>
          <note>
            Då valde regeringen en annan väg som till någon del
          </note>
          <note>
            - om än inte av samma omfattning men likväl till någon del -
            förbättrar för skogs- och jordbruket, nämligen att ta bort skatten
            på traktorer. Det har ju också varit ett önskemål som näringen
            länge har haft.
          </note>
          <note>
            Ett sådant förslag kunde tas fram med kortare tid och med mindre
            mått av förberedelser.
          </note>
          <note>
            Det förslag som nu under hand har tagits fram av
          </note>
          <note>
            Vägtrafikskatteutredningen och som har varit ute på remiss ska
            bedömas inför höstens budgetarbete. Jag kan redan nu säga att
            det naturligtvis är angeläget att hitta en modell som gör att
            man kan sänka kostnaderna för jord- och skogsbruket, men samtidigt
            är problemet egentligen detsamma som vi såg innan utredningen
            påbörjades. Det gäller att hitta ett sätt att också säkerställa
            de minskade resurser som samhället får in från det här området
            på ett sådant sätt att det i första hand kommer näringen till
            godo och att det inte blir en sammanblandning mellan de enskilda
            hushållens och näringens intresse av detta.
          </note>
          <note>
            Det är en problematik som inte är speciellt svensk.
          </note>
          <note>
            Den finns i många andra länder också, även om mycket säga att
            det är på en annan nivå eftersom man i en del länder har en betydligt
            lägre skattenivå än vi har. Men vi har också ett intresse av att
            det är sjysta villkor för medborgarna i vårt land, oavsett om
            de bor i tätorter, i större städer eller på ren landsbygd. Därför
            ska vi inför höstens budgetarbete noga titta på det förslag som
            Vägtrafikskatteutredningen har lämnat och se om det går att hantera
            också i vårt övriga budgetarbete. Det får vägas mot alla andra
            önskemål om skatteförändring som finns, antingen det gäller jordbruket,
            skogsbruket eller andra områden.
          </note>
          <note>
            Vi har självfallet tagit till oss de synpunkter som har förts
            fram från jord- och skogsbruket. Vi har kommit med särskilda direktiv
            om förtur för Vägtrafikskatteutredningen. Vi kommer också att
            i samband med höstens budgetproposition skyndsamt hantera de förslag
            som utredaren har lagt fram.
          </note>
          <note type="speaker">
            Anf. 132 PER-SAMUEL NISSER (m):
          </note>
          <note>
            Fru talman! Statsrådet säger att regeringen "är medveten om"
            och "ska se över" och "titta på" och använder andra liknande uttryck.
            Är man positiv kan man hoppas att inriktningen är att man vill
            sänka. Jag hörde inte riktigt något med den innebörden, men det
            kanske vi kan få höra i nästa inlägg. Jag hoppas att viljan är
            att få ned de här skatterna.
          </note>
          <note>
            Den andra interpellanten, Holger Gustafsson, tog upp mycket om
            jordbruksfrågan. Min interpellation är mer vinklad från skogsbrukets
            sida. Skogen har en avgörande betydelse för Sverige vad gäller
            ekonomi, sysselsättning och möjligheter för landsbygden att kunna
            leva och utvecklas.
          </note>
          <note>
            Skogsnäringen arbetar på en internationell marknad som är oerhört
            hårt konkurrensutsatt. Skogsnäringens förmåga att betala för råvaror
            påverkas bl.a. av löner, skatter, transportkostnader och möjligheter
            till rationaliseringar.
          </note>
          <note>
            De svenska företagen konkurrerar med många företag i andra länder
            som har lägre löne- och skattenivåer. Och det finns även länder
            som t.o.m. har olika former av stöd och bidrag till skogsbruket,
            men det förordar inte jag.
          </note>
          <note>
            Om skogsnäringen ska få tillgång till råvara inom landet krävs
            det att skogsbruket ges bra och långsiktiga förutsättningar. Det
            är en av de viktigaste uppgifterna för skogspolitiken tycker jag.
            Och förutsättningen för ett långsiktigt och uthålligt skogsbruk
            är att kunna behålla en stark konkurrenskraft.
          </note>
          <note>
            En orimlig kostnadsnackdel är dieselskatten, som vi tar upp här.
            I dag ligger skatten på ca 2 kr per liter över EU-genomsnittet.
            Men variationerna är väldigt stora mellan länderna.
          </note>
          <note>
            I min interpellation gjorde jag en jämförelse med
          </note>
          <note>
            Finland och tog upp ett konkret exempel på en s.k.
          </note>
          <note>
            produktionsgrupp i skogen, en skotare som transporterar virket
            och en skördare som avverkar, alltså två maskiner. En svensk grupp
            kan få betala uppåt en kvarts miljon, 200 000-250 000 kr, mer
            än en finsk grupp i skatt på diesel. Det är naturligtvis orimliga
            nivåer på en sådan liten produktionsenhet. Jag tycker att det
            borde tala för sig själv att man ska försöka ha en inriktning
            som är annorlunda.
          </note>
          <note>
            Jag vill återigen fråga varför svenska skogsägare, jordbrukare
            eller skogsentreprenörer ska ha sämre villkor än de i andra länder
            som de konkurrerar med.
          </note>
          <note>
            Jag vill helt klart och tydligt försöka sänka dessa kostnader.
            Men är det detta som är inriktningen och viljan från regeringen?
          </note>
          <note type="speaker">
            Anf. 133 HOLGER GUSTAFSSON (kd):
          </note>
          <note>
            Fru talman! Jag har avsiktligt försökt att ta upp det breda perspektivet.
            Dieselskatten är självklart en oerhört tydlig symbol för problemet.
            Det var därför som jag nämnde inkomstskillnaden mellan finska,
            danska och svenska lantbrukare som ligger på ungefär 50 %. Det
            visar lite grann var summan till slut hamnar i de olika sammanhangen
            med skatter och andra villkor. Därför faller så att säga även
            fastighetsskatten in i den bilden. Och slutbilden är bekymmersam
            för svenska bönder.
          </note>
          <note>
            Svenska folket är ett naturälskande folk med fritidsboende, det
            rörliga friluftslivet och alla motionärer. Och såvitt jag förstår
            tar också finansministern sig ibland en löparrunda i naturen och
            uppskattar den, och det gör vi alla.
          </note>
          <note>
            Det är sannolikt ett nationellt allmänintresse att medborgare
            kan komma ut på landsbygden och njuta av allemansrätten. Men då
            ska naturen också vara öppen och inbjudande, och om den ska vara
            det är det ett ansvar för riksdag och regering att se till att
            det fungerar på landsbygden och att vi har en ekonomisk tillväxt,
            vilket jag egentligen är ute efter, så att landsbygden får lov
            att växa.
          </note>
          <note>
            Jag är bekymrad över regeringens ekonomiska strypsnara när det
            gäller landsbygdens lönsamhet.
          </note>
          <note>
            Den är ofta väldigt tufft och tajt hållen. Jag menar att kvaliteten
            på allemansrätten och sysselsättningen därmed hotas. Och det är
            inte enbart landsbygdsbefolkningens intresse som jag nu argumenterar
            för, utan det är allas vårt intresse som är viktigt. Vi önskar
            och vill ha landsbygden.
          </note>
          <note>
            Kommer regeringen, dvs. finansministern och jordbruksministern,
            att väga in också dessa kollektiva nyttigheter när det blir diskussion
            om dieselskatten så småningom, eller är det bara en intäktssida
            i budgeten? Jag tycker att det är en väsentlig skillnad på det.
          </note>
          <note>
            En ökad ekonomisk tillväxt genom att skatten kommer på lägre
            nivåer kan faktiskt också skapa fler jobb på landsbygden och därmed
            fylla upp statsbudgeten genom att det blir fler jobb och mer tillväxt
            och därmed också sänka kostnaderna för arbetslösheten som vi har
            i dag.
          </note>
          <note>
            Slutligen vill jag fråga finansministern varför regeringen inte
            riktigt vill släppa fram lönsamheten och den ekonomiska tillväxten
            på landsbygden och utnyttja EU-politikens alla möjligheter i stället
            för att bromsa den med exempelvis dieselskatten och andra liknande
            bromsar.
          </note>
          <note>
            Anf. 134 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Holger Gustafsson efterlyser ett bredare grepp, att
            man inte bara ska se frågan om jordbrukets och skogsbrukets ekonomiska
            situation utan även se till landsbygdens tillväxtmöjligheter och
            framtid. Jag delar helt den uppfattningen. Jag tycker faktiskt
            att det handlar om mycket mer än bara om jordbrukets och skogsbrukets
            ekonomi. Vi ska naturligtvis se på hela landets växtkraft i ett
            större sammanhang och naturligtvis på våra möjligheter att bibehålla
            en levande landsbygd och en natur som vi alla uppskattar.
          </note>
          <note>
            Jag är övertygad om att detta är en diskussion som kommer att
            bli mycket intensiv åren framöver, framför allt ur ett EU-perspektiv.
            Sverige hade nämligen i början av 90-talet en situation där vi
            kanske hade effektiviserat och rationaliserat vårt jordbruk och
            även vårt skogsbruk mer än många andra hade gjort.
          </note>
          <note>
            Men när vi inordnades i Europeiska unionen och fick ta över det
            regelsystem som man har framför allt kring jordbruket var det
            på sätt och vis också några steg tillbaka i vår egen process.
            Men vi har efterhand kunnat utveckla jordbruket med de EU-regler
            som finns. Men jag ser också att vi framöver kommer att behöva
            ta ställning, inte minst inför de nya medlemsstater som bankar
            på dörren till EU, för att också ändra EU:s regelverk kring jordbruket
            åren framöver.
          </note>
          <note>
            Och vi kommer att behöva förändra inriktningen på jordbruksstödet.
            Och det kommer kanske att vara nya medlemsnationer i EU som kommer
            att få ta del av detta jordbruksstöd. Men icke desto mindre ser
            jag hur angeläget det är att utifrån svenska nationella intressen
            se till att vi också kan använda våra resurser för att stärka
            landsbygden och stärka framför allt det öppna landskapet. I takt
            med att vi ser en ännu mer ökad effektivisering i svenskt jordbruk
            ser vi att det inte alltid kanske är via det traditionella sättet
            att driva jordbruk som det kommer att vara möjligt att hålla ett
            öppet landskap, utan det behövs andra insatser också på det sätt
            som vi har utvecklat under senare år och som säkerligen kommer
            att behöva förstärkas också under åren framöver. Därför är jord-
            och skogsbruket en viktig del i hela landsbygdsutvecklingen, även
            om jag också ser många andra metoder, medel och vägar som vi ska
            ha för att kunna skapa en levande landsbygd.
          </note>
          <note>
            Det är alltid svårt att göra jämförelser mellan olika länder.
            Statens jordbruksverk och Livsmedelsekonomiska institutet gjorde
            en rapport för ett tag sedan och konstaterade att just inkomstjämförelser
            länderna emellan när det gäller jord- och skogsbruk är väldigt
            vanskliga att göra. Det är svårt att generellt säga att svenskt
            jord- och skogsbruk skulle ha en mycket sämre konkurrenssituation
            än andra länder. Man kan peka just på transportområdet där vi,
            precis som interpellanterna säger, har högre skatter framför allt
            på dieselområdet. Det är alldeles riktigt. Det finns andra områden
            där vi kanske har en mer förmånlig situation. Det är i sista hand
            en sammanvägning som man måste göra av dessa olika aspekter för
            att se på vilket sätt som vi kan stärka svenskt jordbruk och svenskt
            skogsbruk i fortsättningen med det regelverk som EU
          </note>
          <note>
            har, med de statsstödsregler som finns och allt annat.
          </note>
          <note>
            Vi ska naturligtvis, på samma sätt som vi gjorde i höstas när
            vi föreslog riksdagen att besluta om att ta bort traktorskatten,
            se i vad mån det är möjligt att komma fram också när det gäller
            dieselskatten för jord- och skogsbruket.
          </note>
          <note>
            Jag är medveten om att det finns svåra gränsdragningsproblem.
            Det är inte bara jord- och skogsbruket som är användare av dieselolja
            i dessa transportsammanhang. Byggindustrin och entreprenadföretagen
            använder också i stor utsträckning dieselolja. Och avsikten är
            i första hand att stärka jord- och skogsbruket och inte andra
            näringar. Därför gäller det att hitta en teknik och framkomstvägar
            så att man kan nå det avsedda syftet. Men vi är öppna för en sådan
            fortsatt diskussion för att se på vilket sätt som man kan hitta
            bättre villkor för svenskt jord- och skogsbruk i fortsättningen
            inom ramen för de ekonomiska resurser som vi kan ha när vi i höst
            ska göra en budgetproposition.
          </note>
          <note type="speaker">
            Anf. 135 PER-SAMUEL NISSER (m):
          </note>
          <note>
            Fru talman! Jag tycker att det är en bra diskussion och ett bra
            resonemang som statsrådet för, nämligen frågan om en levande landsbygd
            och växtkraften i hela samhället och i hela landet. Det är naturligtvis
            detta som det handlar om. Detta är en viktig fråga.
          </note>
          <note>
            Svenskt jord- och skogsbruk utgör basen för så mycket mer än
            bara för det företag, den produktionsgrupp eller den entreprenör
            som kör i skogen. Det finns siffror som visar att det är över
            600 000 personer som i förlängningen jobbar med verksamheter som
            är kopplade till jord och skog. Frågan har också den bredden i
            förlängningen. Man kan säga att jordoch skogsbruk är en mycket
            viktig motor i det svenska näringslivet och i den svenska industrin.
          </note>
          <note>
            Skogsnäringen är den största exportnäringen med en nettoexport
            på 70-75 miljarder. Det är enorma summor som kommer in den vägen.
            Men i dag pressas många av de enskilda jord- och skogsbrukarna
            av en hård och otillfredsställande lönsamhet. Det är de frågor
            som jag har velat ta upp här. Och jag tycker att det är i den
            delen som vi kan påverka politiskt, bl.a.
          </note>
          <note>
            skattefrågorna. Jag och Moderaterna tänker fortsätta att driva
            frågan att försöka få ned dieselskatten till 53
          </note>
          <note>
            öre. Jag hoppas att statsrådet också tar tag i detta så att det
            händer någonting framåt så snart det går.
          </note>
          <note type="speaker">
            Anf. 136 HOLGER GUSTAFSSON (kd):
          </note>
          <note>
            Fru talman! Herr finansminister! Jag sitter med i
          </note>
          <note>
            Västra Götalands skattestyrelse, som i dag har haft ett av sina
            möten i Tidaholm. Jag har avstått från det mötet för att vara
            här och möta finansministern i denna för hela landsbygden viktiga
            skattefråga.
          </note>
          <note>
            Den fysiska landsbygden blomstrar i dessa dagar, men landsbygdens
            ekonomi blomstrar tyvärr inte. Det behövs en ekonomisk tillväxt
            och en framtidstro på svensk landsbygd. Och varför skulle inte
            en sådan kunna komma från finansministern nu?
          </note>
          <note>
            I morgon, tisdag den 28 maj, samlas Sveriges lantbrukare till
            LRF:s riksstämma i Växjö. Det skulle kunna vara en mycket lämplig
            plats för finansministern att tillkännage att dieselskatten tas
            bort från den
          </note>
          <note>
            1 juli 2002. Jag erbjuder mig att personligen betala finansministerns
            resa till Växjö, så att det inte behöver belasta statsbudgeten.
          </note>
          <note>
            Anf. 137 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag tackar för alla generösa erbjudanden. Jag höll
            på att säga att Finansdepartementet aldrig säger nej till inkomster,
            så skicka pengar - jag ska lämna postgironumret sedan. Det kanske
            är det mindre hindret i sammanhanget. Det större hindret är väl
            att vi först och främst inför hösten måste göra en totalbedömning
            av vilket utrymme det finns för eventuella skattesänkningar. Jag
            har tidigare offentligt sagt att det med tanke på den tillväxttakt
            vi har haft, som är en följd av den internationella konjunkturdämpningen,
            inte finns samma förutsättningar i höst som har funnits de senaste
            åren.
          </note>
          <note>
            De skattesänkningar om ungefär 60 miljarder kronor som vi har
            kunnat genomföra under mandatperioden har varit av stor vikt både
            för enskilda, löntagare, och för företagare och pensionärer. Även
            om det handlar om betydligt mindre utrymme i höst är det icke
            desto mindre viktigt att prioritera bland olika angelägna önskemål.
            Det här finns med på den listan.
          </note>
          <note>
            Jag vill definitivt skicka med interpellanten att när nu Lantbrukarnas
            riksförbund har sin riksstämma och diskuterar sin framtid finns
            det anledning att uppmärksamma detta önskemål. Den insats som
            vi gjorde via sänkt traktorskatt i höstas hade kanske inte lika
            stor ekonomisk omfattning som man hade trott från näringens sida,
            men jag tror att den är betydelsefull.
          </note>
          <note>
            Men den är inget slutsteg, utan vi är beredda att gå vidare och
            ska se om vi kan hitta en modell. Det finns avgränsningsproblem
            mot byggmaterialindustri, entreprenörer och andra, men det är
            möjligt att det går att hitta någon form av modell. Vi är öppna
            för sådana resonemang och synpunkter inför hösten. Vi får se om
            vi kan hitta ett utrymme i höstens budgetproposition.
          </note>
          <note>
            Överläggningen var härmed avslutad.
          </note>
          <note>
            27 § Svar på interpellation 2001/02:455 om skattereduktion för
            hushållstjänster
          </note>
          <note>
            Anf. 138 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Sven Brus har frågat mig om jag avser att ta några
            initiativ för att medge skattereduktion för hushållstjänster.
          </note>
          <note>
            Inledningsvis vill jag framhålla att frågan om särskilda skatteregler
            för hushållstjänster inte enligt min mening har samma prioritet
            som mer generellt inriktade åtgärder. Genom generellt inriktade
            åtgärder undviks snedvridningar av ekonomin och avgränsningsproblem.
            När det gäller skattesystemets utformning är regeringens huvudlinje
            att stimulera arbetsmarknadsdeltagande, arbetsutbud, sysselsättning
            och utbildning med brett inriktade justeringar av skatteuttaget
            på förvärvsinkomster. Vid förändringar i skattereglerna är ambitionen,
            liksom vid 1990-1991
          </note>
          <note>
            års skattereform, att skapa så enkla, neutrala och likformiga
            skatteregler som möjligt. Den pågående inkomstskattereformen -
            med kompensation för den allmänna pensionsavgiften och höjning
            av den nedre skiktgränsen - har medfört lägre skatter för alla
            lågoch medelinkomsttagare. I detta avseende är reformen särskilt
            betydelsefull för deltidsarbetande och för kvinnor.
          </note>
          <note>
            Särregler för enstaka branscher eller yrkesområden skapar oundvikligen
            krångel och gränsdragningsproblem. Av analyserna i Tjänstebeskattningsutredningens
            betänkande framgår vidare att skattelättnader av detta slag är
            ett dyrbart sätt att stimulera en överföring av svart arbetskraft
            till vit. Särregler kan också te sig orättvisa: Varför ska de
            som jobbar i icke gynnade branscher betala högre skatter än övriga?
            Varför ska man genom särskilda skatteregler av detta slag gynna
            konsumtion av hushållstjänster framför annan konsumtion? Det är
            trots allt de som har relativt goda ekonomiska resurser som kommer
            att efterfråga denna typ av tjänster och därmed få del av skattesubventionen.
          </note>
          <note>
            Mot denna bakgrund är jag inte beredd att vidta några åtgärder
            för att medge skattereduktion för hushållstjänster.
          </note>
          <note type="speaker">
            Anf. 139 SVEN BRUS (kd):
          </note>
          <note>
            Fru talman! Jag vill tacka finansministern för svaret. Det är
            dock lätt att konstatera av svaret, och av regeringens politik,
            att finansministern och jag ser på den här frågan från två skilda
            utgångspunkter. Ministern ser främst själva skattesystemet, ser
            avgränsningsproblem och tycker sig se snedvridningseffekter på
            ekonomin.
          </note>
          <note>
            Jag har ställt interpellationen ur ett annat perspektiv och skulle
            gärna vilja diskutera den ur ett annat perspektiv. Jag vill gärna
            se att skattesystem och lagar är till för människornas skull och
            inte tvärtom.
          </note>
          <note>
            Det finns en föreställning hos ministern att möjligheten till
            skattereduktion främst skulle gynna människor med goda ekonomiska
            resurser. Inom parentes kan man konstatera att det i och för sig
            inte har generat regeringen i en rad andra avseenden. Titta bara
            på maxtaxan för barnomsorgen t.ex. Vilka är det som gynnas av
            den? Det är just människor med goda ekonomiska resurser. Den svenska
            inkomstbeskattningen har också den profilen, som innebär att låg-
            och medelinkomsttagare beskattas högst i Europa. Det argumentet
            från ministerns sida känns med förlov sagt inte riktigt relevant.
          </note>
          <note>
            Nu säger finansministern att sådana skattelättnader som vi talar
            om är ett dyrt sätt att göra svarta jobb vita. Någon mer grundlig
            belysning av den här frågan finns väl egentligen inte. Regeringen
            har redan bestämt sig för att skattereduktion för hushållstjänster
            är politiskt inkorrekt och inte ens värt att utreda närmare.
          </note>
          <note>
            Den svarta sektorn kostar dock statskassan enorma resurser i
            form av uteblivna skatter. Det kan vi väl ändå vara överens om,
            finansministern?
          </note>
          <note>
            Sedan säger ministern att regeringens huvudlinje är att stimulera
            arbetsmarknadsdeltagande, arbetsutbud och sysselsättning. Det
            är en bra huvudlinje.
          </note>
          <note>
            Precis det är också syftet med förslaget om skattereduktion för
            hushållstjänster. Det är uppenbart att det finns en efterfrågan.
            I undersökningar säger sig vart fjärde hushåll vara intresserat
            av någon form av stimulans för att kunna köpa hushållstjänster.
            Det finns alltså en marknad för de här tjänsterna inom hushållssektorn.
          </note>
          <note>
            I ministerns och regeringens föreställningsvärld ligger det något
            suspekt i en sådan efterfrågan. Jag tror att regeringen har något
            slags 1800-talsbild på näthinnan av pigan i svart klänning och
            vitt förkläde i våningen på övre Östermalm. Jag vill bara upplysa
            finansministern om att tiden har gått sedan dess. I dag handlar
            det om människor som har svårt att få livets alla sidor att gå
            ihop.
          </note>
          <note>
            Vore det inte värt att titta på den här frågan ur ett annat perspektiv,
            inte bara ur själva skattesystemets perspektiv utan ur ett perspektiv
            som handlar om människors vardag för den totala välfärdens skull?
          </note>
          <note>
            Den aspekten skulle jag gärna vilja lägga på den här diskussionen.
          </note>
          <note>
            Anf. 140 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är säkerligen sant, som Sven Brus säger, att
            vi har olika utgångspunkter för diskussionen. Jag ser det för
            min del som viktigt att man när man analyserar förslagen om förändrad
            tjänstebeskattning också för in fördelningspolitiska aspekter,
            men också effektitivitetsaspekter, i vår skattelagstiftning.
          </note>
          <note>
            Sven Brus säger att regeringen inte ens vill utreda.
          </note>
          <note>
            Regeringen har ju utrett. Vi har låtit en särskild utredare gå
            igenom hela området, och han kom med sin rapport för ett par år
            sedan. Regeringen har av de analyser som gjordes i denna särskilda
            utredning dragit slutsatsen att det inte är möjligt att lämna
            någon form av förslag som är sådant att det tillgodoser både fördelningspolitiska
            aspekter och effektivitetsaspekter för skattesystemet som sådant
            och tar hänsyn till det inkomstbortfall som kan vara aktuellt.
          </note>
          <note>
            Jag delar uppfattningen att det kan finnas många människor som
            har behov av förstärkt stöd i hemmet för olika typer av tjänster.
            Jag skulle för min del vilja lyfta fram att det framför allt är
            i synnerhet de äldre som har behov av detta. Det kan också handla
            om barnfamiljer, men jag vill särskilt framhålla de äldre.
          </note>
          <note>
            Därför tror jag att den bästa insats vi kan göra är att överföra
            resurser till framför allt kommunerna, så att kommunerna får möjligheter
            att bygga ut hemtjänsten och göra andra former av insatser för
            våra äldre. Det ger också kommunerna möjlighet att i första hand
            utforma system som tar hänsyn till behovet hos de äldre, och inte
            låta den ekonomiska bärkraften vara avgörande om man ska ha rätt
            och möjlighet att utnyttja de resurser som samhället ställer till
            förfogande. Jag skulle för min del vilja säga att en förstärkt
            hemtjänst kanske är den mest angelägna insatsen just på det här
            området.
          </note>
          <note>
            Om man väljer barnfamiljerna som en annan grupp som kan ha behov
            av ytterligare stöd i det här avseendet, tror jag att både de
            höjda barnbidragen och det faktum att fler människor har jobb,
            som ordentligt har ökat barnfamiljernas ekonomiska styrka, och
            inte minst maxtaxereformen, är en god grogrund för barnfamiljerna
            att själva i valfrihet välja om de vill lägga sina resurser på
            den här typen av tjänster eller på något annat.
          </note>
          <note>
            Jag tycker att Sven Brus har fel när han säger att maxtaxereformen
            var en reform som gynnade de inkomstgrupper som har goda inkomster.
            Maxtaxereformen var en reform som i första hand gynnade barnen
            eftersom den är kopplad till den allmänna förskolans genomförande
            för våra fyra- och femåringar, som har oerhört stor betydelse.
            Men den var också en reform för barnen på så vis att den gav också
            de barn som har föräldrar som är arbetslösa eller på annat sätt
            är frånvarande från arbetsmarknaden möjlighet att vara kvar på
            sina förskolor. Därför tycker jag att detta i allra högsta grad
            är en reform som är viktig ur fördelningssynpunkt.
          </note>
          <note>
            Dessutom har de sänkta dagis- och fritidshemstaxorna relativt
            sett kanske haft störst betydelse för grupper som lever under
            relativt små omständigheter.
          </note>
          <note>
            Jag är medveten om att det också finns grupper som tjänar ganska
            bra som har haft nytta av maxtaxereformen. Detta har naturligtvis
            varit ett incitament för dem att öka sitt arbetskraftsutbud, och
            det är ju något som vi i andra sammanhang gemensamt har varit
            överens om här i riksdagen - hur viktigt det är att kapa av de
            trösklar som kan finnas när det gäller inträde på arbetsmarknaden.
            Det gäller alltså att öka sitt arbetskraftutbud.
          </note>
          <note>
            Maxtaxereformen har alltså haft många goda effekter som både
            ur fördelningspolitisk synpunkt och ur tillväxtsynpunkt har varit
            oerhört betydelsefulla.
          </note>
          <note>
            Till sist vill jag säga att vi kanske har lite olika utgångspunkter.
            Jag tycker att det är viktigare att i det här fallet lyfta fram
            de äldres situation. Det kan man göra på annat sätt än via skattesubventioner,
            som ändå ur fördelningspolitisk synpunkt kommer att ge en ganska
            orättvis bild.
          </note>
          <note type="speaker">
            Anf. 141 SVEN BRUS (kd):
          </note>
          <note>
            Fru talman! Vi gör en samstämmig analys av vilka som i första
            hand skulle ha glädje av en sådan här reform. Det är barnfamiljer
            och äldre, och jag skulle vilja lägga till en tredje grupp människor.
            Det är ungdomar, som är på väg in i arbetsmarknaden och som på
            det här sättet skulle kunna besparas det trista att behöva jobba
            svart, och kunna få sina jobb vita.
          </note>
          <note>
            Det gjordes en undersökning redan 1993 - tror jag att det var
            - som pekade på att det utförs 13 miljarder arbetstimmar under
            ett år i Sverige. Sex miljarder av dessa är lönearbete. Sju miljarder
            timmars arbete utför vi i våra hem! Det är alltså mer än hälften
            av arbetsvolymen som utförs i hemmen i form av oavlönat arbete.
            Dessutom beräknas det finnas ett svartarbete som uppgår till någonstans
            runt 700 miljoner timmar. Detta var för åtta nio år sedan, och
            sannolikt har siffrorna ökat - inte minst för den svarta delen.
          </note>
          <note>
            Jag tycker att det är en allvarlig sida att det sker så mycket
            svartarbete inom denna sektor. Inte minst får ju många ungdomar
            sin arbetsmarknadsdebut på detta snedvridna sätt.
          </note>
          <note>
            Som jag sade tidigare handlar detta om människor som har svårt
            att få livet att gå ihop. En grupp är just barnfamiljerna. Det
            finns några siffror som jag i hastigheten inte fick tag i i dag,
            men som ändå pekar på att i de höga sjukskrivningstal, som vi
            ju för en mycket intensiv debatt om just nu, handlar det i hög
            grad om dubbelarbetande kvinnor. Det kan vi ju tycka både det
            ena och det andra om. Vi kan tycka illa om att det fortfarande
            är så att ansvaret för hemarbete främst vilar på kvinnor. Jag
            tror dock att vi rör oss i en mer rättvis och jämlik riktning
            när det gäller arbetsfördelning i hemmet. Men det tar tid.
          </note>
          <note>
            Tror verkligen inte finansministern att det finns ett sug efter
            avlastning i dag i de här trängda arbetssituationerna i massor
            av svenska hem? Då talar jag inte om hem med stark ekonomi, utan
            jag talar om helt vanliga familjer i helt vanliga inkomstlägen
            där båda två är dubbelarbetande. Man skulle kunna höja livskvaliteten
            genom att få hjälp med vissa tjänster och kunna få betala för
            dem vitt. I dag gör man det säkert svart i många avseenden.
          </note>
          <note>
            Det gäller också de äldre. Hemtjänsten i kommunerna går alltmer
            ifrån service till att tillgodose tunga vårdbehov. Jag är övertygad
            om att många äldre människor skulle kunna känna sig både tryggare
            och mer ekonomiskt tillfreds om de kunde få hjälp med servicetjänsterna
            på en vit marknad. Även här handlas det i dag i hög grad upp svart.
            Jag tror att vi är ganska medvetna om att det är på det sättet,
            och det är inte bra för vare sig den svenska samhällsekonomin
            eller för människor som tvingas in i denna sektor.
          </note>
          <note>
            Det gäller alltså barnfamiljerna, de äldre och de unga på arbetsmarknaden.
            Vi gör ju ungefär samma analys, men ändå hamnar vi i två olika
            ståndpunkter och två olika sätt att lösa problemen. Regeringen
            har tittat på det här, säger finansministern, men trots allt med
            de glasögon som finansministern och regeringen har. Man har ju
            egentligen från början sagt att detta inte är politiskt korrekt
            och att man därför inte går vidare med det.
          </note>
          <note>
            Jag vill ändå påminna finansministern en gång till om ett annat
            perspektiv än det strikt skatterättsliga och skattelagstiftningsperspektivet.
          </note>
          <note>
            Anf. 142 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag är inte säker på att vi gör samma analys av situationen.
            Min analys är att det finns ett stort behov av denna typ av tjänster
            på hela arbetsmarknaden. Så långt kan vi vara överens. Men jag
            är inte säker på att den bästa metoden för att ta hand om det
            behovet av tjänster går via att göra någon form av skatteavdrag,
            som uppenbarligen mer gynnar dem som har bättre inkomst än den
            som har sämre.
          </note>
          <note>
            Dessutom gör man inte den prioritering som jag vill göra, dvs.
            att i första hand lyfta fram de äldres situation. De äldre har
            ju ofta mycket låga inkomster och pensioner, och de har mest att
            tjäna på att man i stället kan förstärka resurserna för kommunernas
            möjligheter att förbättra hemtjänstutbudet och kvaliteten i hemtjänsten.
            Där kanske vi gör lite olika analys av hur man ska göra olika
            prioriteringar.
          </note>
          <note>
            Jag tror att vi också kan skilja oss åt när det gäller tekniken
            för hur man kommer åt svartarbete på hushållsmarknaden och andra
            typer av tjänster. Jag tror för min del att det finns mer att
            vinna på att skärpa skattekontrollen. Det kräver naturligtvis
            förstärkta resurser för Riksskatteverket, på det sätt som vi har
            sett under senare tid. Under de senaste åren har vi i varje budgetproposition
            förstärkt Riksskatteverkets resurser. Vi får se vilket utrymme
            det finns inför hösten, när vi kommer till budgetpropositionen,
            att också ta upp den frågan.
          </note>
          <note>
            Det är naturligtvis en angelägen fråga, eftersom vi har ett intresse
            av att hålla nere den internationellt sett betydligt lägre andel
            av svartarbete som vi har i Sverige jämfört med många andra länder.
            När man gör sådana jämförelser kan man konstatera att vi har en
            väldigt stor andel i sysselsättning. Det finns säkerligen länder
            som önskar att de skulle kunna komma upp till lika höga sysselsättningstal,
            men de inser att de kanske har ett betydligt större mått av svartarbete
            än vad Sverige har, och därför har de problem på det området.
          </note>
          <note>
            Därför tycker jag att det är angeläget och bra -
          </note>
          <note>
            Sven Brus och jag är överens om det - att vi kan diskutera olika
            tekniker och metoder för att minska svart arbete inom hushållssektorn
            eller andra tjänstenäringar. Men jag tror inte att det är någon
            särskilt bra metod att använda sig av någon form av avdragsrätt
            för hushållsnära tjänster, som i praktiken dessutom skulle vara
            väldigt orättvis fördelningspolitiskt.
          </note>
          <note type="speaker">
            Anf. 143 SVEN BRUS (kd):
          </note>
          <note>
            Fru talman! Jag delar inte synen att detta skulle vara fördelningspolitiskt
            orättvist, eftersom jag tror att det inte alls handlar om den
            profilen på detta. Det gynnar inte bara dem med höga inkomster,
            utan även människor i vanliga inkomstlägen.
          </note>
          <note>
            Svartarbetet är ett jätteproblem för vår samhällsekonomi. De
            resurser som undandras statskassan skulle kunna bidra till vår
            välfärd på ett bra sätt. Här är vi överens om att vi behöver skärpa
            kontrollen. Vi har som kristdemokrater också i våra budgetalternativ
            lagt mer pengar till just skattekontroll, så där tror jag inte
            att vi är oense.
          </note>
          <note>
            Men vore det inte lämpligare att börja med att minska behovet
            av kontroll? Vi kan aldrig komma ifrån att vi måste göra kontroll,
            och vi kanske också måste lägga större resurser på det, men man
            borde först titta på vilka möjligheter det finns att minska behovet
            av kontroll. Ett sätt att minska behovet av kontroll är att medvetet
            arbeta för att det som i dag är en svart sektor i möjligaste mån
            görs vit.
          </note>
          <note>
            Avslutningsvis handlar detta också om attityder.
          </note>
          <note>
            Jag nämnde ordet pigjobb här tidigare. Det finns naturligtvis
            ett slags ideologisk nedlåtande syn på detta; vi ska inte återgå
            till ett samhälle med pigjobb osv. Det ska vi självfallet inte
            göra, utan vi ska uppvärdera allt arbete. Men det arbete som görs
            för att höja livskvaliteten för dubbelarbetande familjer, för
            ensamma pensionärer osv. är precis lika mycket värt som det arbete
            som utförs i det här huset när duktiga människor städer våra lokaler
            och våra toaletter och tömmer våra papperskorgar. Det är inte
            mer pigjobb att höja livskvaliteten för familjer och pensionärer
            än att höja miljön och kvaliteten här i Riksdagshuset.
          </note>
          <note>
            Anf. 144 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Interpellanten och jag är överens om att det är bra
            om vi kan minska behovet av svarta tjänster. Jag tror att den
            bästa vägen är att se till att vi kan få fler företag som arbetar
            konkurrensutsatt, och inte minst fler mindre företag som kan anställa
            fler personer. Vi måste få en bra arbetsmarknad och en bra efterfrågan
            på arbetskraft. Då tror jag också att ungdomar söker sig till
            dessa företag som arbetar på det reguljära sättet. Det är naturligtvis
            det bästa sättet att förhindra och förebygga att vi får en växande
            svart arbetsmarknad. Jag ser framöver att en bra ekonomisk politik,
            näringspolitik och arbetsmarknadspolitik som stimulerar tillkomsten
            av många nya företag också kommer att leda till att detta blir
            företag som växer och kan erbjuda sina anställda goda villkor.
            Det är också ett bra sätt att förhindra att vi får en växande
            svart arbetsmarknad.
          </note>
          <note>
            Överläggningen var härmed avslutad.
          </note>
          <note>
            28 § Svar på interpellation 2001/02:456 om fastighetsskatten
          </note>
          <note>
            Anf. 145 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Inger Strömbom har frågat mig vad jag avser att göra
            för att sänka de ökande boendekostnader som fastighetsskatten
            ger. Inger Strömbom påstår att fastighetsskatten leder till att
            segregationen ökar i och runt våra större städer eftersom familjer
            med vanliga inkomster inte har råd att bo kvar i sina småhus.
          </note>
          <note>
            Fastighetsskatten är en del av kapitalinkomstbeskattningen och
            en viktig inkomstkälla för att finansiera den offentliga välfärden.
            Den beräknas i år ge intäkter till staten på mer än 20 miljarder
            kronor.
          </note>
          <note>
            Av rättviseskäl och för att det inhemska sparandet ska fördelas
            på ett samhällsekonomiskt tillfredsställande sätt är likformighet
            i kapitalbeskattningen viktig. Fastighetsskatten baseras därför
            på taxeringsvärden som speglar fastigheternas marknadsvärden.
          </note>
          <note>
            De senaste årens prisökningar på fastigheter till följd av den
            goda ekonomiska utvecklingen har dock medfört att skatten på fastigheter
            skulle ha ökat kraftigt om inga åtgärder vidtagits.
          </note>
          <note>
            Fastighetsskatten har därför sänkts. För småhus har skatten sänkts
            från 1,5 % till 1,0 % under de senaste åren.
          </note>
          <note>
            För att i vissa fall mildra effekterna för låg- och medelinkomsttagare
            har vidare en begränsningsregel för fastighetsskatten införts.
            Bestämmelsen tillämpas retroaktivt fr.o.m. den 1 januari 2001
            och innebär att fastighetsägare under vissa förutsättningar högst
            ska betala 5 % av hushållets inkomst i fastighetsskatt.
          </note>
          <note>
            Många fastighetsägare med låga och normala inkomster som bor
            i attraktiva områden kommer att kunna dra nytta av regeln. Regeln
            motverkar därför boendesegregation.
          </note>
          <note>
            Det s.k. omräkningsförfarandet vid fastighetstaxeringen ska ersättas
            med en förenklad fastighetstaxering mittemellan de allmänna fastighetstaxeringarna.
          </note>
          <note>
            Förslag kommer att lämnas om regler som innebär att höjda taxeringsvärden
            inte får omedelbart genomslag på uttaget av fastighetsskatt.
          </note>
          <note>
            Vidare har regeringen för avsikt att före sommaren besluta om
            direktiv till en ny utredning om fastighetsskatt. Utredningen
            ska ha möjlighet att pröva lösningar som kan innebära vissa avsteg
            från nu gällande principer för fastighetsbeskattningen under förutsättning
            att de fördelningsmässiga konsekvenserna är acceptabla.
          </note>
          <note>
            Regeringen har således vidtagit åtgärder för att mildra negativa
            effekter av fastighetsskatten. Vidare kommer regeringen att avvakta
            den kommande utredningens arbete. Några ytterligare åtgärder är
            för närvarande inte aktuella.
          </note>
          <note type="speaker">
            Anf. 146 INGER STRÖMBOM (kd):
          </note>
          <note>
            Fru talman! Jag vill tacka för svaret även om det inte innehöll
            några överraskningar precis. Finansministern talade om rättviseskäl
            och likformighet i kapitalbeskattningen. Då frågar jag: Vad är
            det för rättvisa när en typvilla beskattas så olika beroende på
            var den råkar ligga? Vad är det för likformighet i kapitalbeskattningen
            när boendet både beskattas som konsumtion och som kapital? Vari
            ligger likformigheten i kapitalbeskattningen när allt annat kapital
            beskattas efter värde och avkastning, medan min bostad ju beskattas
            utifrån ett fiktivt värde? Jag får ju ingen utdelning från min
            bostad. Jag får inga pengar i handen att betala skatt för så länge
            jag bor kvar.
          </note>
          <note>
            Nej, fru talman, fastighetsskatten är ett totalt feltänkandet.
            Boskatten bryter mot principen om skatt efter bärkraft. Jag kan
            ju inte själv påverka min boskatt. Jag kan inte ens beräkna den
            framtida skatten eftersom det inte är mina egna eller familjens
            åtgärder eller ekonomiska förändringar som styr hur hög skatten
            blir i framtiden. Det är ju mina grannars agerande som är mer
            avgörande. Fastighetsskatten har visserligen sänkts, som ministern
            talade om, men i slutänden innebär det ändå för väldigt många
            i attraktiva boendeområden att boskatten ökar genom höjda taxeringsvärden
            och därigenom ökad förmögenhetsskatt.
          </note>
          <note>
            Fru talman! Alltfler i Sverige inser det orimliga i att behålla
            fastighetsskatten. Regeringen befriar huvudägarna i aktiebolag
            från förmögenhetsskatt, men normalinkomsttagare måste betala förmögenhetsskatt
            eftersom de råkar ha sin bostad i ett attraktivt område som har
            stigit i attraktivitet just efter det att de byggde eller köpte
            sitt hus. Det tycker jag inte är varken rättvist eller riktigt.
          </note>
          <note>
            För alltfler människor blir flytt en nödvändighet.
          </note>
          <note>
            Det är gamla med låga pensioner eller medelpensioner och barnfamiljer
            där det inte räcker längre att båda arbetar som måste flytta beroende
            på var de bor.
          </note>
          <note>
            Det är gamla tant Märta som vid 82 års ålder fortfarande bor
            kvar i den lilla villan som hon och maken byggde för snart 60
            år sedan. Lånen är betalda för länge sedan, men pensionen räcker
            inte till i dag eftersom villan ligger på fel ort. Det är inte
            bara fastighetsskatten det gäller, utan här hos tant Märta slår
            förmögenhetsskatten till, och den har inga begränsningsregler.
          </note>
          <note>
            Jag undrar om finansministern läser de sorgliga livsbeskrivningar
            som kommer in till Regeringskansliet i frågan om fastighetsskatten.
            Läser ministern de, i mitt tycke, ganska känslokalla svarsbrev
            som brukar skickas ut? Det handlar ju om livsöden som jag menar
            borde räcka till för att få en finansministern att ligga sömnlös
            på nätterna. Jag tycker att det är väldigt sorgligt det som drabbar
            alltfler personer just på grund av det skattesystem vi har kring
            boendet. Jag vill fråga: Vad gör finansministern nu för att normalinkomsttagare
            och pensionärer ska kunna bo kvar i sina småhus oavsett var i
            landet de råkar ligga?
          </note>
          <note>
            Anf. 147 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! De principer som ligger till grund för den nuvarande
            fastighetsbeskattningen togs fram i en proposition av min företrädare
            finansminister Anne
          </note>
          <note>
            Wibble 1992. I den regering som föreslog dessa principer fanns
            också Inger Strömboms partiledare Alf
          </note>
          <note>
            Svensson. Där fanns Moderaternas nuvarande partiledare Bo Lundgren
            och en rad andra företrädare för de borgerliga partierna. De principer
            som riksdagen fastställde på grundval av den borgerliga regeringens
            förslag 1992 har gällt hela 90-talet. Det handlar naturligtvis
            om jämställa fastighetsskatten med annan typ av kapitalbeskattning.
          </note>
          <note>
            Nu ställer Inger Strömbom frågan: Vad är det för likhet att bli
            beskattad för en villa på olika håll i landet på olika sätt? Likheten
            ligger i att villorna är olika värda. Det hade varit orimligt
            om man skulle betala lika mycket i skatt för en villa som är värd
            4 miljoner i ett område och som för en villa som är värd 400 000
          </note>
          <note>
            kr i ett annat område. Det hade verkligen inte varit en likformig
            kapitalbeskattning. Hade man dessutom haft en kapitalbeskattning
            på fastigheter som hade varit betydligt lägre än på annan form
            av kapital hade man ju drivit upp prisutvecklingen på småhus ytterligare.
            Tyvärr har inte minst de borgerliga majoriteterna här i Stockholms
            stad, Lidingö och en rad andra kommuner i Stockholmsområdet bidragit
            till att driva upp priserna kraftigt under senare år. Det är det
            som är det egentliga fastighetsskatteproblemet. Det handlar inte
            om principerna som den dåvarande borgerliga regeringen föreslog
            1992 och som riksdagen ställde sig bakom. Det är inte den principiella
            synen att jämställa fastighetstaxering och fastighetsbeskattning
            med annan form av kapitalbeskattning utan de kraftigt höjda huspriserna
            som är det ursprungliga, primära och stora problemet. Det har
            regeringen kraftfullt hanterat på det sättet att regeringen har
            sänkt fastighetsskatten från 1,5 % till 1,2 % i ett första steg
            och från 1,2 % till 1,0 % i ett andra steg. Det innebär att det
            vi tar in i dag i form av fastighetsskatt, trots de kraftigt stegrade
            huspriserna och trots de kraftigt stegrade fastighetstaxeringarna,
            i stort sett är samma summa som tidigare.
          </note>
          <note>
            Jag ska dessutom framhålla att sedan vi från 2000
          </note>
          <note>
            började ändra fastighetstaxeringsvärdena som en följd av de kraftigt
            stigande huspriserna har faktiskt 70 %
          </note>
          <note>
            av dem som äger småhus i Sverige fått sänkt fastighetsskatt.
          </note>
          <note>
            Jag är medveten om att det bland de 30 % som har fått höjd fastighetsskatt
            finns många som har haft betydande bekymmer och oro för sin framtid.
            Det är mot den bakgrunden som regeringen dels har gjort justeringarna
            i fastighetsskattesatsen, dels infört en begränsningsregel som
            kanske kommer att gynna ett par hundra tusen låginkomsttagare,
            framför allt pensionärer, och som gör att många som har varit
            oroliga för att de inte har kunnat hantera sina fastighetsskattekostnader
            nu kan göra det eftersom de enligt den nya begränsningsregeln
            betalar högst 5 % i fastighetsskatt.
          </note>
          <note>
            Jag har mött många människor som har varit bekymrade men som
            inte har känt till denna begränsningsregel. När begränsningsregeln
            har blivit beslutad av riksdagen och man har klart för sig att
            den gäller har man bland låginkomsttagarhushållen i väldigt många
            fall kunnat konstatera att man har fått sänkt fastighetsskatt,
            även i Stockholmsområdet.
          </note>
          <note>
            För det tredje har vi utöver justeringen av skattesatsen och
            begränsningsregeln också vidtagit en rad åtgärder när det gäller
            förmögenhetsskatten. Vi har försökt att leva efter den principen
            att den som bor i ett normalt småhus, även i Stockholmsområdet,
            inte ska behöva betala förmögenhetsskatt. Jag kan för interpellanten
            framhålla att av de ungefär två miljoner småhus som vi har i Sverige
            har bara ungefär 2 % ett taxeringsvärde om 2 miljoner kronor eller
            mer. Det är alltså en mycket liten grupp som kommer ovanför det
            s.k. fribeloppet om 2 miljoner kronor som numera finns i förmögenhetsbeskattningen.
          </note>
          <note>
            Det kan naturligtvis även i de grupper som har högt taxerade
            fastigheter finnas en del problem, och det är därför som vi ska
            utreda fastighetsskatten också i ett vidare perspektiv.
          </note>
          <note type="speaker">
            Anf. 148 INGER STRÖMBOM (kd):
          </note>
          <note>
            Fru talman! Bäste finansminister! Vi kan inte komma ifrån folk
            som drabbas av de höga skatterna har ett problem. Så länge en
            familj, 100 familjer,
          </note>
          <note>
            1 000 familjer eller flera tusen familjer är berörda av det här
            svåra problemet måste vi titta på effekterna av den förda politiken.
            Vi måste stoppa ett skenande tåg innan det krossar alltför många
            människor.
          </note>
          <note>
            Jag ser runtomkring mig i min hemkommun att de unga barnfamiljerna
            måste flytta ifrån kommunen till ett billigare boende långt utanför
            Stockholm. Det ligger ofta långt bort från arbetsplatserna. Barnen
            hamnar i nya skolor, familjen får längre restider och barnen måste
            vara längre tid i barnomsorgen. Man får kortare fritid och ökad
            familjestress.
          </note>
          <note>
            Förutom många sorgliga personliga och samhällsekonomiska konsekvenser
            är detta också en form av segregation. Man har inte råd att bo
            kvar där man vill bo. Det genomsnittliga taxeringsvärdet i min
            hemkommun är numera drygt 3,3 miljoner. Där ser vi problemen.
            I min kommun hjälper dessutom inga begränsningsregler, för där
            slår förmögenhetsskatten knockout på alltfler.
          </note>
          <note>
            Nu går flyttlassen, och det är bara mycket rika personer som
            har råd att flytta in i de tomma husen.
          </note>
          <note>
            Det är segregation, och det är socialdemokratisk politik som
            leder till denna.
          </note>
          <note>
            Finansministern talar om att fastighetsskattten sänks. Ja visst,
            men genom det system som vi har ökar den ändå på sikt. Regeringen
            har själv i budgeten räknat med att statens intäkter från fastighetsskatten
            ska öka med nära en miljard under de kommande två åren.
          </note>
          <note>
            Nu försöker regeringen inför valet stilla den oro som finns över
            hela landet genom att tillsätta en utredning till. Bara det faktum
            att det blir ytterligare en utredning innebär en bekännelse av
            att boskatten är olämplig och borde avskaffas. Kristdemokraterna
            vill avskaffa fastighetsskatten och sänka förmögenhetsskatten.
          </note>
          <note>
            Finansministern har i dag ett gyllene tillfälle att tala om och
            tydliggöra hur den kommande utredningen ska se ut. Vilka ramar
            och vilka direktiv är det som ska gälla? Kommer direktiven att
            innehålla den sedvanliga begränsningen att statens skatteintäkter
            inte får minska? Eller är det så, som jag tyckte att jag kunde
            läsa mellan raderna i en DN-artikel häromdagen och som jag tror
            väckte många förhoppningar, att utredningen ska få fria händer?
            Är det så att man förutsättningslöst kan lägga fram de klokaste
            förslagen?
          </note>
          <note>
            Om resultatet trots allt ska vara oförändrat för staten, vilka
            konsekvenser får det för t.ex. villaägarna i Stockholm? Det finns
            mycket som man måste fundera på, finansministern, och det finns
            mycket som oroar dem som bor i småhus.
          </note>
          <note>
            Fru talman! Villaägarna har all anledning att känna oro för sitt
            framtida boende. Att tvingas flytta är en stor personlig tragedi.
            Jag skulle vilja höra vad ministern har att säga för att lugna
            alla dem som går omkring med oron för detta och som varje månad
            ängslas över om de måste flytta eller kan bo kvar.
          </note>
          <note>
            Kommer normalinkomsttagare och pensionärer att kunna bo kvar
            i sina småhus i framtiden? Vad är syftet med och innehållet i
            den kommande utredningen?
          </note>
          <note>
            Anf. 149 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det är regeringens mycket bestämda syfte att vanliga
            inkomsttagare och pensionärer ska kunna bo kvar i vanliga småhus,
            och regeringen har därför vidtagit en rad åtgärder för underlätta
            ett sådant boende. Den inkomst som staten i dag får från fastighetsskatten
            är i stort sett densamma som för några år sedan. Däremot har det
            skett en viss omfördelning, och den har just skett till förmån
            för pensionärer och inte minst för barnfamiljer. Begränsningsregeln
            gäller faktiskt även i kommuner som har relativt höga taxeringsvärden.
            Pensionärer som bor i sådana kommuner har särskild nytta av begränsningsregeln,
            och där handlar det oftast om att begränsningsregeln har inneburit
            ordentligt sänkta skatter för pensionärer med låga inkomster.
          </note>
          <note>
            Regeringen har alltså via de insatser som har gjorts de senaste
            åren sett till att 70 % av alla fastighetsägare sedan 2002 har
            fått sänkt fastighetsskatt. Vi har sänkt skattenivån, infört begränsningregeln
            och gjort förändringar i förmögenhetsskatten som innebär att det
            i dag är bara ungefär hälften så många som tidigare betalar förmögenhetsskatt.
            Intäkterna från förmögenhetsskatten är i dag lägre än tidigare.
            Detta har varit en väldigt god hjälp just för vanliga barnfamiljer
            och pensionärer att kunna bo kvar i sina fastigheter.
          </note>
          <note>
            Jag skulle vilja hävda att den allra största vinsten, som inte
            minst barnfamiljerna har gjort av regeringens ekonomiska politik,
            är att den räntekostnad som en barnfamilj i dag har för sina småhuslån
            kanske bara är hälften så stor som den var för fem till åtta år
            sedan, i mitten på 90-talet. I och med att vi i dag har en mycket
            lägre räntenivå än vi hade under exempelvis regeringen Carl Bildt
            i början på 90-talet har barnfamiljerna fått sänkta kostnader
            för sina lån.
          </note>
          <note>
            I väldigt många fall, kanske i de allra flesta, är det faktiskt
            så att sänkningarna av lånekostnaderna uppgår till många fler
            kronor än den höjning som man kan ha fått i de lägen i landet
            där man har fått höjda fastighetstaxeringsvärden och höjd fastighetsskatt.
          </note>
          <note>
            En stor del av Sveriges befolkning bor i sådana delar av landet
            där man har fått både lägre kostnader för sina lån och sänkt fastighetsskatt.
            Hela 70 % har ju sedan 2002 fått en sänkt fastighetsskatt.
          </note>
          <note>
            Man bör inte felaktigt beskriva vad som har hänt på fastighetsskattens
            område. Men man ska naturligtvis också understryka att det fortfarande
            finns problem kvar att diskutera, och det är ett av skälen till
            att regeringen nu inom kort ska besluta om en fortsatt översyn
            av fastighetsskatten. Syftet med den är naturligtvis att se om
            det fortfarande, trots de insatser som har gjorts, finns grupper
            som kan råka ut för problem med de kraftigt stigande huspriser
            som vi har sett här i Stockholmsområdet och även i andra delar
            av landet och som har medfört förändringarna i fastighetsskatten.
          </note>
          <note>
            Det är också viktigt, vilket inte är en uppgift för den kommande
            utredningen men för den kommande riksdagen, för regeringen och
            framför allt för kommunerna här i Stockholms län, att se till
            att vi får i gång ett nytt bostadsbyggande. Om några har drivit
            upp huspriserna och bidragit till de höjda fastighetsskatterna
            är det väl de borgerliga majoriteter som
          </note>
          <note>
            Ingrid Strömbom och andra får ta ansvaret för i
          </note>
          <note>
            Stockholms stad, Lidingö, Danderyd, Täby och alla andra borgerligt
            styrda kommuner med en fullständigt misskött bostadspolitik. Man
            bygger några hundra lägenheter fastän efterfrågan uppgår till
            tiotusentals bostäder. Där ligger ansvaret för höjda huspriser,
            för höjda fastighetstaxeringar och för höjda fastighetsskatter.
          </note>
          <note type="speaker">
            Anf. 150 INGER STRÖMBOM (kd):
          </note>
          <note>
            Fru talman! Nu talar vi om fastighetsskatt och till viss del
            förmögenhetsskatt, inte om låneränta och annat som varken regering
            eller riksdag har att besluta om.
          </note>
          <note>
            Jag förstår om finansministern är trött på debatter här i kammaren
            om fastighetsskatten. Den har diskuterats många gånger. Men jag
            lovar, de diskussionerna kommer att fortsätta så länge fastighetsskatten
            finns kvar och drabbar på det vis som den gör.
          </note>
          <note>
            Det gamla talesättet "mitt hem är min borg" lever kvar hos människor.
            De vill ha ett hem där de känner att de kan bo kvar tills de blir
            gamla, om de nu trivs i sin bostad. Det är många som är oroade
            i dag. Vi har ett system med taxeringsvärden, fastighetsskatt
            och förmögenhetsskatt som egentligen är ett system utan broms.
            Det ministern säger känns inte betryggande.
          </note>
          <note>
            Jag lovar att de som har lyssnat till vad vi har sagt här i dag
            kommer att vara lika oroade när vi har talat klart i kammaren.
            Det enda sättet att komma ut ur systemet är att börja med att
            ta bort fastighetsskatten och sänka förmögenhetsskatten.
          </note>
          <note>
            Fastighetsskatten är ju så fel. Skatt kan man betala när man
            har pengar i handen, först när man har sålt sitt hus och gör en
            reavinst. Huset ger mig inte några intäkter medan jag bor där.
            Det är så i grunden fel.
          </note>
          <note>
            Nej, finansministern, avskaffa fastighetsskatten.
          </note>
          <note>
            Anf. 151 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag noterar att Inger Strömbom inte vill tala om
            de sänkta boendekostnader som de flesta småhusägare har fått under
            senare år genom betydligt lägre räntor. Jag förstår det. Inger
            Strömbom har väl i minne en period i början på 90-talet med en
            annan regering som lyckades driva upp räntenivåerna väldigt högt.
            Det gjorde att lånekostnaderna var oerhört betungande för många
            barnfamiljer.
          </note>
          <note>
            Via den ekonomiska politik som den socialdemokratiska regeringen
            nu har fört i åtta år och den budgetsanering som har skett av
            det där som Carl Bildt och andra lämnade efter sig har vi kunnat
            pressa tillbaka räntenivåerna och därmed lånekostnaden rätt ordentligt.
            Det är en stor hjälp för barnfamiljerna.
          </note>
          <note>
            Men jag förstår att Inger Strömbom helst vill glömma den oerhörda
            förbättring som har skett för barnfamiljer och andra som har lån
            på sina småhus.
          </note>
          <note>
            Man kan säga som Inger Strömbom, att man borde avskaffa fastighetsskatten.
            Jag har tittat efter i
          </note>
          <note>
            Kristdemokraternas motioner som ju säger att man vill avskaffa
            fastighetsskatten. Då har jag upptäckt att fastighetsskatten återuppstår
            i form av en kommunal avgift. Det är ingen enskild som låter sig
            luras på det enkla sättet. Å ena sidan säger man att man tar bort
            fastighetsskatten, som Kristdemokraterna. Å andra sidan inför
            man en kommunal fastighetsavgift. Det är samma pengar för småhusägaren.
            Jag tror att småhusägaren har svårt att förstå logiken i att den
            som äger en fastighet för 4 miljoner kronor och den som äger en
            fastighet för 400 000 kr ska betala samma fastighetsavgift. Det
            är väl ändå rimligt att man tar någon hänsyn till värdet på de
            olika fastigheterna.
          </note>
          <note>
            Samtidigt ser jag att Kristdemokraterna, Inger
          </note>
          <note>
            Strömboms parti, vill öka skatten med 50 % när man väl säljer
            sin fastighet. Det är en väldigt kraftig skattehöjning som många
            kommer att höja på ögonbrynen för. Det är en kraftigt höjd fastighetsskatt
            vid försäljning som Inger Strömboms parti förordar.
          </note>
          <note>
            Överläggningen var härmed avslutad.
          </note>
          <note>
            29 § Svar på interpellationerna 2001/02:467
          </note>
          <note>
            och 492 om alternativa drivmedel
          </note>
          <note>
            Anf. 152 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Ingegerd Saarinen har frågat näringsminister Björn
            Rosengren om de medel som avsatts för skattestrategin avseende
            alternativa drivmedel kan disponeras så att nya pilotprojekt kan
            beviljas och hur han avser att gå vidare med arbetet att ändra
            reglerna för pilotprojektdispenser. Ingegerd
          </note>
          <note>
            Saarinen pekar på att de i skattestrategin avsatta medlen för
            att kompensera intäktsbortfallet för en generell koldioxidskattebefrielse
            för koldioxidneutrala drivmedel är mer än vad som behövs på kort
            sikt, men att de medel som avsatts för pilotprojekt är en otillräcklig
            summa som knappast medger några nya dispenser. Arbetet inom regeringen
            är så fördelat att det är jag som ska svara på den interpellationen.
          </note>
          <note>
            Ingegerd Saarinen har frågat mig vilka åtgärder jag avser att
            vidta för att utvecklingen i Sverige och
          </note>
          <note>
            EU ska vridas åt ett mer gynnsamt håll, så att lagar och regler
            stimulerar utvecklingen av alternativa drivmedel i stället för
            att i bästa fall följa utvecklingen. Ingegerd Saarinen menar att
            det svenska regelverket kring alternativa drivmedel innebär en
            detaljstyrning och att utvecklingsarbetet styrs ryckigt. Ingegerd
          </note>
          <note>
            Saarinen menar dessutom att EG-rättens utformning leder till
            ytterligare svårigheter.
          </note>
          <note>
            Regeringen har i budgetpropositionen för år 2002
          </note>
          <note>
            lagt fast en skattestrategi för alternativa drivmedel som kan
            börja tillämpas år 2003. EG-domstolen har i en dom i september
            2000 ansett att pilotprojektsbestämmelsen i mineraloljedirektivet
            ska tolkas restriktivt och enbart omfatta sådana projekt som avser
            teknisk utveckling av mer miljövänliga produkter.
          </note>
          <note>
            För rena pilotprojekt kan fullständig energiskatte- och koldioxidskattebefrielse
            ges. Till dessa rena pilotprojekt har regeringen avsatt 150 miljoner
            kronor per kalenderår. För de koldioxidneutrala drivmedlen har
            regeringen föreslagit att koldioxidskattebefrielse ges.
          </note>
          <note>
            För detta ändamål har avsatts 750 miljoner kronor per år. Detta
            belopp avses täcka såväl användning av drivmedel i ren form som
            i blandning med andra produkter. Riksdagen har beslutat i enlighet
            med regeringens förslag.
          </note>
          <note>
            Regeringen gav i mars 2002 Naturvårdsverket i uppdrag att analysera
            möjligheten att revidera och komplettera nuvarande bestämmelser
            om miljöklassning av bränslen enligt lagen (2001:1080) om motorfordons
            avgasrening och motorbränslen. Naturvårdsverket ska utreda om
            det är möjligt att genomföra förändringar som innebär att alternativa
            bränslen, rena eller blandade i bensin eller dieselolja, som sammantaget
            har lika goda egenskaper som bränslen i miljöklass 1, inte missgynnas
            i förhållande till konventionella bränslen. I den utsträckning
            som utredningen föranleder det ska verket lämna förslag till ändrade
            regler för miljöklassning av bränslen. Uppdraget ska redovisas
            till regeringen senast den 29
          </note>
          <note>
            april 2003.
          </note>
          <note>
            Jag är övertygad om att den i budgetpropositionen för år 2002
            fastlagda skattestrategin kommer att stimulera utvecklingen av
            alternativa drivmedel. Även kompletteringen av nuvarande bestämmelser
            om miljöklassning av bränslen, i den mån det är möjligt, kommer
            att gynna alternativa drivmedel. Regeringen kommer noggrant att
            följa utvecklingen på området.
          </note>
          <note type="speaker">
            Anf. 153 INGEGERD SAARINEN (mp):
          </note>
          <note>
            Fru talman! Jag vill tacka finansministern för svaret på min
            interpellation. En del frågor kvarstår dock.
          </note>
          <note>
            Jag skulle vilja gå in på ett mer principiellt resonemang genom
            att peka på ett antal avigsidor som sammantaget gör att vi inte
            har riktigt bra villkor för miljövänliga fordon och drivmedel.
          </note>
          <note>
            Finansministern tog upp två viktiga åtgärder för att förbättra
            situationen. Skattestrategin för alternativa drivmedel är ett
            bra initiativ, men det finns frågetecken.
          </note>
          <note>
            Kommer definitionen av koldioxidneutrala drivmedel att bli klokt
            utformad, så att den i realiteten styr utvecklingen mot minskade
            utsläpp av koldioxid?
          </note>
          <note>
            Här är livscykelanalyser ett bra redskap för att avgöra att det
            verkligen blir så.
          </note>
          <note>
            Är det inte stor risk att medlen för sänkning av koldioxidskatt
            inte utnyttjas fullt ut medan potten för pilotprojekt blir övertecknad?
            Kan medel flyttas mellan de två potterna om det skulle behövas?
          </note>
          <note>
            Pilotprojekt är för övrigt ett kortsiktigt instrument som inte
            kan användas vid investeringar i nya produktionsanläggningar.
            Det vore bra om finansministern kunde kommentera mina farhågor
            kring det.
          </note>
          <note>
            Den andra åtgärden som finansministern tog upp var miljöklassningen
            av drivmedel och att en utredning har påbörjats hos Naturvårdsverket.
            Det är jag glad för. Det var delvis på mitt initiativ som processen
            inleddes. Men det tar ju ett år innan utredningen är klar. Vi
            har faktiskt en del konkreta problem på marknaden sedan några
            år. Det är tekniska detaljer som hade kunnat lösas för länge sedan.
            Om regeringen också hade beviljat skattedispenser för pilotprojekt
            de senaste åren i stället för att helt stänga kassakistan hade
            problemen egentligen inte varit lika stora.
          </note>
          <note>
            Det finns fler exempel på åtgärder som har avigsidor. Sänkta
            förmånsvärden på miljöbilar är en som
          </note>
          <note>
            Miljöpartiet har bidragit till och är stolt över. Men några enskilda
            typer av fordon har valts ut, möjligen på bekostnad av andra lösningar.
            Åtgärderna ska gälla tre till fyra år, och det är troligen för
            kort tid för att många företag ska kunna köpa sådana bilar.
          </note>
          <note>
            Det pågår en vägskatteutredning som gör en samlad översyn av
            skatter på fordon. Detta kommer säkert att leda till ett antal
            förändringar i beskattningen, men först om några år. Under tiden
            råder en osäkerhet på marknaden.
          </note>
          <note>
            Fordonsskatten på tunga fordon, som lastbilar och bussar, är
            utformad så att den reduceras kraftigt om motorerna är modifierade
            för att gå på annat drivmedel än diesel. Om fordonet inte modifieras,
            men ändå går på alternativt drivmedel, utgår full skatt.
          </note>
          <note>
            Biogas till fordonsdrift är fullt skattebefriad, och det är bra.
            Biogasen måste dock tillverkas genom rötningsprocess. Om den tillverkas
            på något annat vis blir det full skatt på gasen. Om man tillverkade
            vätgas på solenergi skulle ingen skattebefrielse utgå. Det är
            synd att ha regler som sätter stopp för vettiga alternativ om
            dessa utvecklas.
          </note>
          <note>
            Ett föreslaget EU-direktiv om biodrivmedel innehåller både definitioner
            och villkor som till viss del skulle vrida klockan bakåt för alternativa
            drivmedel.
          </note>
          <note>
            Är finansministern beredd att kämpa för att den svenska skattestrategin
            sätter sin prägel på EU-
          </note>
          <note>
            direktivet i stället för tvärtom?
          </note>
          <note>
            Sammantaget ser man en rad bra insatser, men de har också avigsidor.
            Detaljregler styr hur miljövänligare fordon och drivmedel ska
            se ut, snarare än att styra mot slutresultatet lägre miljöpåverkan.
            En rad åtgärder och utredningar ger inte heller det klimat av
            konsekvens och långsiktighet som behövs för teknisk utveckling
            och investeringar i företag. Det handlar om ett komplext område.
          </note>
          <note type="speaker">
            Anf. 154 INGER STRÖMBOM (kd):
          </note>
          <note>
            Fru talman! Jag vill ta tillfället i akt och ställa en fråga
            till ministern. Jag har uppfattat saken så att man i Regeringskansliet
            förbereder en notifiering av hur
          </note>
          <note>
            Sverige använder dessa medel. Därför passar jag på att ta upp
            frågan.
          </note>
          <note>
            Idén med att ge befrielse från koldioxidskatt men inte från övriga
            energiskatter är vad jag förstår enbart en svensk konstruktion.
            Nu finns ramen på 900 miljoner kronor, och vi menar att det är
            avgörande att hela ramen kan utnyttjas för befrielse från både
            koldioxidskatt och energiskatt. Vi måste ha flexibilitet. I
          </note>
          <note>
            annat fall är det nog tyvärr så att vi lägger en död hand över
            hela biodrivmedelsbranschen.
          </note>
          <note>
            EU-kommissionen har föreslagit att biodrivmedel från 2005 ska
            svara för 2 % av den totala försäljningen av bensin och diesel
            i varje medlemsland, för att därefter öka med 0,75 % per år. Vidare
            föreslår man från EU:s sida utökade möjligheter för medlemsstater
            att ge skattebefrielse.
          </note>
          <note>
            Vi tycker att det är en bra inriktning, men vi hyser samtidigt
            farhågor för att Sverige handlar för snabbt.
          </note>
          <note>
            I avvaktan på nya EU-regler får inte regeringen i skrivelser
            till kommissionen och till ministerrådet låsa fast sig vid en
            skattepolitik som kanske inte kommer att fungera framgent.
          </note>
          <note>
            Jag vill fråga ministern: Kan ministern lugna miljövänner och
            biodrivmedelsbranschen och lova att
          </note>
          <note>
            Sverige inte lägger ett lock på den framtida utvecklingen inom
            det här området i Sverige, utan att vi håller möjligheten öppen
            för att kunna öka produktionen av dessa drivmedel?
          </note>
          <note>
            Anf. 155 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! De frågor som Ingegerd Saarinen har tagit upp är
            oerhört viktiga och samtidigt komplicerade. Vi befinner oss på
            ett område där vi alla har en stark strävan att försöka skapa
            fler alternativa drivmedel som belastar vår miljö mindre. Samtidigt
            pågår en snabb teknisk utveckling, och det är därför viktigt att
            man inte låser sig för ett enda alternativ, för det finns ju flera.
          </note>
          <note>
            Jag har lång erfarenhet av den här branschen eftersom jag som
            trafikpolitiker på 80-talet var involverad i många av dessa diskussioner.
            Någon tekniker påstod ständigt att de hade hittat det slutgiltiga
            exakta drivmedlet som inte hade några negativa effekter.
          </note>
          <note>
            Nästa år hade något nytt drivmedel ungefär samma egenskaper.
            Men det visade sig att inget av dem höll i verkligheten.
          </note>
          <note>
            Därför har regeringen tillsammans med Vänsterpartiet och Miljöpartiet
            - som Ingegerd Saarinen ju vet - medvetet formulerat att det handlar
            om att försöka hitta en inriktning där så mycket som möjligt av
            koldioxidneutralitet kan främjas. Vilken teknik man i sista hand
            använder sig av är av underordnad betydelse.
          </note>
          <note>
            Jag kan svara på Ingegerd Saarinens fråga genom att säga att
            det självklart alltid finns möjlighet att göra omfördelningar
            mellan olika anslag. Men trycket kommer säkert att vara så hårt
            på båda posterna, både de 150 miljonerna som används för pilotprojekten
            och de 750 miljonerna för nedsättning av koldioxidneutrala drivmedel,
            att det kommer att vara svårt att göra den typen av omfördelningar.
            Tekniskt finns möjligheten, men vi ska naturligtvis inte ens diskutera
            detta förrän vi har bättre erfarenheter av det.
          </note>
          <note>
            Nu är vi starkt inriktade på att försöka hantera den alternativa
            strategi som finns utformad på ett sådant sätt att den både passerar
            Europeiska unionen och sedan praktiskt kan omsättas i verklighet
            fr.o.m. nästa år.
          </note>
          <note>
            Samtidigt som vi är inne i den här processen har vi också jobbat
            med andra förslag som riksdagen har att ta ställning till. Det
            gäller t.ex. förslaget om alkylatbensin. Jag hoppas att EU snabbt
            kan hantera frågan. Det kan bidra till att våra gräsklippare,
            båtmotorer och många andra mindre motorredskap får en mer miljövänlig
            drivmedelssituation i fortsättningen.
          </note>
          <note>
            Detta är alltså långt ifrån något slutarbete. Det är snarare
            en start på ett ganska omfattande miljöarbete med alternativ drivmedelsenergi.
            Vi ska naturligtvis hela tiden utvärdera detta arbete. När det
            gäller just pilotprojekt och allmän nedsättning kan vi göra de
            förändringar som kan behöva göras också mellan de olika insatserna.
          </note>
          <note>
            Jag hoppas också att teknikutvecklingen och teknikförnyelsen
            kan vara till hjälp. Den kan vara det om vi är beredda att ställa
            krav på att industrin och forskningen ska bidra till detta.
          </note>
          <note>
            För att ta exemplet med alkylatbensin är jag övertygad om att
            när vi gör en rejäl förändring på det området genom en sänkning
            av skatten med 1:50 per liter kan det i sin tur påverka hela distributionsapparaten.
            Detta gör att vi på kort tid, på några år, kan få en helt annan
            situation just när det gäller de mindre motorerna. De finns ofta
            inne i våra tätbebyggda samhällen, och det är därför av stor betydelse
            att få bort dem.
          </note>
          <note>
            Detta gäller naturligtvis också förhållandena på sjön, där inte
            minst den tyngre sjöfarten är en miljöbov. Även där måste vi försöka
            hitta alternativa drivkällor.
          </note>
          <note type="speaker">
            Anf. 156 INGEGERD SAARINEN (mp):
          </note>
          <note>
            Fru talman! Jag delar finansministerns uppfattning om att alkylatbensinen
            bör fram så snabbt som möjligt. Nu har jag tyvärr erfarit att
            den nog inte kommer i juli, som jag hade hoppats, utan först tidigast
            i augusti. Det är jättetråkigt.
          </note>
          <note>
            Jag tänker främst på utombordarna. Bensinspill förgiftar väldigt
            mycket i vattnet. Om alkylatbensinen funnits skulle man alltså
            ha fått en betydligt gynnsammare situation. Men det går inte så
            fort som man skulle önska. Förhoppningsvis kommer den i augusti.
          </note>
          <note>
            Ingenting skulle glädja mig mer än om hela potten på 750 miljoner
            för koldioxidneutrala drivmedel utnyttjades. Det skulle innebära
            att marknaden växer fort, och det finns alternativ som faktiskt
            kan klara sig enbart med en subvention på koldioxidskatten. Det
            vore ju fantastiskt glädjande. Då skulle vi ha nått nästan dit
            där vi vill vara.
          </note>
          <note>
            Men jag är lite mer pessimistisk än finansministern. Jag tror
            att det dröjer ett tag innan vi får den marknaden, innan fabriker
            har kunnat byggas och vi får drivmedel. Jag är rädd för att det
            tar lite längre tid än så.
          </note>
          <note>
            Till Inger Strömbom vill jag säga att koldioxidskatten är en
            utmärkt konstruktion. Nu har vi kommit fram till att koldioxidneutrala
            drivmedel inte ska betala koldioxidskatt. Framför allt är detta
            en långsiktigt mycket klok inriktning som kan göra att företag
            vet hur framtiden kommer att se ut och vågar investera.
          </note>
          <note>
            Som finansministern förstår är jag ute efter en inställning som
            går ut på att miljövänligare alternativ inte ska hindras av teknikaliteter.
            Det handlar om ett slags beredvillighet från regeringens sida
            att vid problem snabbt ändra regler i förebyggande syfte, eller
            att utforma regler så att de är resultatinriktade och målstyrande
            mer än detaljstyrande såsom det har varit hittills.
          </note>
          <note>
            Man kan i dag se en situation där starka politiska aktörer får
            alla fördelar medan svagare aktörer, inte minst framtida aktörer
            och de som ännu inte finns på marknaden, t.ex. framtida teknologier,
            inte får några särskilda fördelar alls.
          </note>
          <note>
            Det gäller inte bara riktade skattesubventioner utan också i
            fråga om utformningen av detaljerna i skattereglerna. Om vi håller
            på så här kommer vi att få se att enbart dagens etablerade aktörer
            fortsätter sin verksamhet med samma teknik fast i större skala.
            Vi kommer inte att se de nya aktörerna och innovatörerna. Förhoppningen
            var att vi skulle få se dem.
          </note>
          <note>
            Vi har sett vad en framsynt teknikupphandling kan innebära och
            åstadkomma i form av teknisk utveckling på miljöområdet. Man skulle
            kunna använda skattesystemet på liknande sätt genom att utforma
            skatteregler så att de verkligen lägger grunden för och gynnar
            teknisk utveckling i en miljömässigt bättre riktning.
          </note>
          <note>
            Man kan t.ex. sätta upp tuffa miljöklasser för bilar och drivmedel
            som ännu inte finns på marknaden och koppla rimliga skattefördelar
            till dem. Har finansministern några förslag till hur man skulle
            kunna ha en sådan proaktiv och offensiv hållning?
          </note>
          <note>
            När miljöfördelarna från en satsning inte blir så stora som vi
            har hoppats används det ibland som argument för att inte satsa
            på andra tekniker. Det är ett ganska underligt sätt att resonera.
            Också finansministern har tidigare för sådana resonemang och gör
            det även nu.
          </note>
          <note>
            Om man i stället vänder på systemet och har mer generella skatteregler
            som ger en skattefördel för alla miljövänligare lösningar och
            att nivån på skattefördelen anpassas till miljönyttan låter man
            marknad och aktörer anstränga sig att försöka klara utmaningen.
          </note>
          <note>
            Lyckas det är det jättebra. Lyckas det inte slipper man betala
            skattesubventionerna.
          </note>
          <note type="speaker">
            Anf. 157 INGER STRÖMBOM (kd):
          </note>
          <note>
            Fru talman! Jag ska fatta mig kort. Vi vill alla ha ökad biodrivmedelsproduktion
            och ökad användning av biodrivmedel i vårt land. Det är självklart.
            Det är just därför som jag undrade över regeringens förhållande
            till EU i det här fallet och också hur regeringen ser på de svenska
            biodrivmedlens situation i framtiden.
          </note>
          <note>
            Kommer regeringen att verka för att man får samma utveckling
            och samma möjligheter i Sverige som i andra europeiska länder?
            Jag tror att det är väldigt viktigt hur regeringen ställer sig
            och hur regeringen rapporterar om sin politik till EU.
          </note>
          <note>
            Vi vill alla att vi ska ha en positiv utveckling. Vi vet att
            kraven kommer att öka från EU. Kommer
          </note>
          <note>
            Sverige att klara detta om vi i tidigt skede låser oss för en
            viss skattemodell?
          </note>
          <note>
            Anf. 158 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Ingegerd Saarinen och jag är överens om att det är
            bra om man kan använda sig av generella medel så långt det går
            och att man kan stimulera fram en teknikutveckling på området
            som gör att industri kan bidra. Sedan finns det lägen där det
            tyvärr inte går att använda generella medel. Om man inte gör begränsningar,
            inskränkningar och preciseringar kan det också missbrukas.
          </note>
          <note>
            Vi har framgångsrikt gemensamt mellan Miljöpartiet, Vänsterpartiet
            och Socialdemokraterna tagit fram de nya förmånsskatteregler som
            gör att vi förhoppningsvis successivt kommer att få en ändrad
            inriktning på vår bilpark i vårt land. I det läget fanns en risk.
            Om man utformade reglerna på ett sådant sätt att den som hade
            möjlighet till s.k. blandad körning där man kan använda ibland
            bensin och ibland andra drivmedel fick samma form av skatteförmån
            var risken att människor bara var miljöintresserade när de köpte
            fordonet men inte när de brukade fordonet.
          </note>
          <note>
            Det är ett exempel på hur viktigt det är att också göra preciseringar
            så att man inte låter sig luras och tror att man får fram ett
            stort antal miljövänliga fordon, men där de sedan inte används
            miljövänligt.
          </note>
          <note>
            Ibland tvingas man att göra den här typen av preciseringar.
          </note>
          <note>
            Det är viktigt att vi har en mycket öppen attityd.
          </note>
          <note>
            Vi ska självfallet inte ha några andra och sämre regler än vad
            EU-staterna har i övrigt. Det finns inget intresse från svensk
            sida att vi ska ha en sämre position. Vi ska också ha en öppen
            attityd till att försöka främja ny teknik och inte låsa oss vid
            en viss modell eller teknik som den enda saliggörande. Vi har
            intresse att sätta tryck på industrin, forskningen och producenterna.
            Det kan vi göra via skattevapnet och andra insatser för att få
            fram fler och bättre alternativa drivmedel för framtiden.
          </note>
          <note>
            Om man ser långsiktigt har vi en situation där vi under 50- och
            60-talen hade en enorm ökning av - för att ta ett annat område
            som är viktigt ur energisynpunkt - oljekonsumtionen för vår uppvärmning.
            Det är nu dramatiskt ändrats över ett par årtionden. I dag sker
            bara ungefär en tredjedel av vår uppvärmning med olja jämfört
            med tidigare. På motsvarande sätt tror jag att det över tiden
            går att göra en rätt stor förändring också av bränslen och drivmedel
            och se till att nya koldioxidneutrala drivmedel efterhand blir
            dominerande.
          </note>
          <note type="speaker">
            Anf. 159 INGEGERD SAARINEN (mp):
          </note>
          <note>
            Fru talman! Det är självklart mycket tricksigt att göra regler
            för fordon. Det borde vara en fördel om ett fordon kan drivas
            med både konventionella drivmedel och förnybara. Det borde vara
            en ekonomisk fördel ur alla synvinklar. Att utesluta dem är kanske
            inte helt bra. Men jag inser att det är ett mycket svårt område.
          </note>
          <note>
            Skattefördelar och skattesubventioner ska givetvis sättas i relation
            till de samlade miljöfördelar de ger liksom övriga fördelar. Poängen
            är att utforma reglerna så generellt och målinriktat som möjligt
            och låta alla aktörer och tekniker vara med på lika villkor. Då
            drar man också bästa nytta av marknadsekonomin.
          </note>
          <note>
            Sverige har en hel del innovativa småföretag i energi- och drivmedelsbranschen.
            Det är mycket bra och ganska unikt. Vi borde ta vara på dem och
            deras idéer. Men ingen innovatör eller entreprenör fortsätter
            att utveckla sina idéer och man ser att det krävs radikala förändringar
            av skatter och regler för att få samma villkor som de större aktörerna.
            Så mycket uthållighet har de flesta inte.
          </note>
          <note>
            Vi har i dag en ganska ensidig situation när det gäller alternativa
            drivmedel. Nästan alla tillgängliga resurser går till att stödja
            ett par tre tekniker och till några enstaka aktörer. Inte minst
            den passiva hanteringen skattedispenserna för pilotprojekt har
            bidragit till den situationen.
          </note>
          <note>
            Vi måste låta fler blommor blomma. Jag är säker på att finansministern
            ser det positiva värdet i en blomsteräng även om den inte alltid
            växer precis som man tänkt. Det satsas mycket på forskning och
            utveckling men då främst på fordonsteknik och inte specifikt på
            drivmedel. De resurser som satsas på drivmedel förbrukas i största
            utsträckning till några få alternativ. För andra alternativ finns
            inte så mycket att tillgå.
          </note>
          <note>
            Anf. 160 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Ingegerd Saarinen och jag är överens om att om man
            ser på den teknikutveckling som har skett av fordonen står den
            inte alls i proportion till den mycket ringa teknikutveckling
            som har skett när det gäller drivmedel. Det är inte så svårt att
            dra slutsatsen av det att i det första fallet har det funnits
            starka intressen i industrin som har främjat en sådan teknikutveckling.
            Omvänt har det funnits starka motintressen i oljeindustrin som
            inte har velat främja en utveckling av alternativa drivmedel.
          </note>
          <note>
            Även i oljebranschen och oljeindustrin börjar man inse att om
            inte deras tid är utmätt är deras tid i varje fall mer begränsad
            i framtiden. Man kan inte fortsätta med den drivmedelsutvecklingen.
            Det skulle bli oerhörda skador på vår natur om den bilparken,
            de luftföroreningarna och de andra problemen de nuvarande drivmedlen
            för med sig skulle föras över till alla de nya länderna i tredjevärlden
            de närmaste åren.
          </note>
          <note>
            Därför tror jag att vi kommer att kunna se ett starkare tryck
            på industrin och också ett större intresse från industrin att
            försöka utveckla de alternativa drivmedlen. Jag är medveten om
            att också den inser att detta är en marknad som är starkt växande.
            Är man inte ute i god tid kommer man att försitta sin chans. Därför
            är jag trots allt ganska hoppfull. Om vi med svenska insatser
            och insatser i andra EU-länder som kan hjälpa till i starten kommer
            vi att få en bra skjuts när vi väl får igång processen mot alternativa
            drivmedel.
          </note>
          <note>
            Överläggningen var härmed avslutad.
          </note>
          <note>
            30 § Svar på interpellationerna 2001/02:362
          </note>
          <note>
            och 373 om adoptionslagstiftningen
          </note>
          <note>
            Anf. 161 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Sten Tolgfors har frågat mig när regeringen kommer
            att tillsätta en parlamentarisk utredning för att se över hela
            adoptionslagstiftningen.
          </note>
          <note>
            Sten Tolgfors hänvisar bl.a. till att det i dag är tillåtet för
            en adoptant och ett adoptivbarn att gifta sig med varandra.
          </note>
          <note>
            Sten Tolgfors har också frågat socialminister Lars
          </note>
          <note>
            Engqvist när regeringen kommer att tillsätta en utredning för
            att undersöka hur det har gått för de adoptivbarn som hittills
            har kommit till Sverige och för att initiera forskning om adoptivbarns
            utveckling och behov. Interpellationen har överlämnats till mig.
          </note>
          <note>
            Jag har valt att besvara båda interpellationerna i ett sammanhang.
          </note>
          <note>
            Adoptivbarn kan vara särskilt sårbara på grund av sin bakgrund.
            Jag håller därför med Sten Tolgfors om att det är mycket viktigt
            med forskning om adoptivbarns utveckling och behov.
          </note>
          <note>
            Som jag tidigare framhållit i ett svar på en fråga från Sten
            Tolgfors finns det dock redan i dag en betydande mängd forskning
            om adoptioner och adoptivbarns situation. Statens nämnd för internationella
            adoptionsfrågor, NIA, arrangerade i september förra året en forskningskonferens
            om adoptioner där ett trettiotal forskare deltog.
          </note>
          <note>
            Ett problem är att det i dag saknas sammanställningar om forskningen.
            Sådana sammanställningar är av stort värde för dem som arbetar
            med adoptionsfrågor i praktiken. Hur behovet av sammanställningar
            ska tillgodoses övervägs för närvarande av NIA.
          </note>
          <note>
            Ytterligare forskning om adoptivbarn behövs säkert. Jag har dock
            svårt att se behovet av en parlamentarisk utredning på det området.
          </note>
          <note>
            Det pågår i dag ett omfattande arbete som rör frågor om adoption.
          </note>
          <note>
            Regeringen överlämnade i mars 2002 propositionen Partnerskap
            och adoption till riksdagen.
          </note>
          <note>
            Dessutom har en departementspromemoria om vissa adoptionsfrågor
            varit ute på remiss. Remisstiden gick ut i slutet av mars. Departementspromemorian
            tar upp föräldrars samtycke till adoption och barnets rätt till
            information om att det är adopterat.
          </note>
          <note>
            Som Sten Tolgfors nämner i interpellationerna har regeringen
            också tillsatt en utredning med uppgift att överväga vissa frågor
            med anknytning till internationella adoptioner. Enligt vad jag
            inhämtat har utredningen för avsikt att göra en sammanställning
            av den internationella forskning som är relevant för utredningens
            uppdrag.
          </note>
          <note>
            Jag håller med om att man kan ifrågasätta vissa av de nuvarande
            adoptionsreglerna, bl.a. möjligheten för en adoptant och ett adoptivbarn
            att ingå äktenskap med varandra, även om sådana äktenskap knappast
            lär förekomma. Någon särskild utredning för att se över den frågan
            behövs dock inte. Förmynderskapsutredningen (SOU 1989:100) har
            redan föreslagit att möjligheten ska tas bort.
          </note>
          <note>
            Förmynderskapsutredningen övervägde också den nu gällande 25-årsgränsen,
            dock utan att föreslå att den skulle ändras. Avsikten är att vissa
            av Förmynderskapsutredningens förslag ska behandlas i en kommande
            proposition till riksdagen, troligen tillsammans med förslaget
            med anledning av den departementspromemoria som jag nämnt tidigare.
          </note>
          <note>
            Att ensamstående har möjlighet att adoptera är inget unikt för
            Sverige. Sådana adoptioner omfattas också av 1967 års europeiska
            konvention om adoption av barn och av 1993 års Haagkonvention
            om skydd av barn och samarbete vid internationella adoptioner.
            Det är dock viktigt att de som bedömer lämpligheten hos potentiella
            adoptivföräldrar, framför allt inom socialtjänsten, har den kunskap
            som behövs.
          </note>
          <note>
            De måste också få stöd i sitt arbete. Utredningen om internationella
            adoptioner kommer att uppmärksamma dessa frågor i sitt arbete.
          </note>
          <note>
            Det kan finnas anledning att i framtiden göra en allmän översyn
            av adoptionsreglerna. Jag är dock inte beredd att nu ta initiativ
            till en sådan översyn.
          </note>
          <note type="speaker">
            Anf. 162 STEN TOLGFORS (m):
          </note>
          <note>
            Fru talman! Av alla politiska beslut är det om adoption det beslut
            som har mest långtgående effekter för den enskildes liv. Därför
            måste kraven på lagstiftning, beslutsunderlag och uppföljning
            vara mycket höga och frågan hanteras med största ödmjukhet.
          </note>
          <note>
            Adoption är ett löfte som staten ger ett barn inte bara om ett
            bättre liv - som det ibland verkar vara fråga om i debatten -
            utan också om de bästa tänkbara förutsättningar för livet. Adoption
            är i grunden någonting mycket positivt. Men det hindrar inte att
          </note>
          <note>
            Sverige har ett ansvar att erkänna och att söka kunskap om adopterades
            situation och speciella behov för att kunna förstå och stödja
            de barn som behöver stöd.
          </note>
          <note>
            Det ansvaret har politiken inte tagit.
          </note>
          <note>
            En ny undersökning visar att 4,7 % av landets utlandsadopterade
            kvinnor försökt begå självmord under undersökningsperioden. Motsvarande
            siffra för svenskfödda var 1 %. Överrepresentationen i självmordsförsök
            var alltså nästan femfaldig. Adopterade män var dubbelt överrepresenterade
            när det gällde självmordsförsök och adopterade mer än dubbelt
            överrepresenterade som patienter inom barn- och ungdomspsykiatrin,
            i dygnsvård för tonåringar och på
          </note>
          <note>
            § 12-hemmen. Adopterade tjänar mindre, har lägre utbildning och
            är oftare utan arbete än kontrollgrupperna. Det är bara hälften
            så vanligt att man finner en äktenskapspartner.
          </note>
          <note>
            De här siffrorna ifrågasätter totalt den rådande bilden av den
            oproblematiska integrationen och identitetsbildningen bland adopterade.
          </note>
          <note>
            Jag vill understryka att det inte gör att internationella adoptioner
            ska stoppas men väl att stödet måste öka till de adopterade som
            behöver stöd - det gäller inte alla, men många. Det gör också
            att forskningen måste öka och att lagstiftningen måste ses över.
            Vi kan inte ha en lagstiftning, justitieministern, som ger den
            här typen av effekter, och vi kan inte ha ett stöd som är så bristfälligt
            att vi får en femfaldig överrepresentation i självmord. Detta
            är ett politiskt ansvar som regeringen måste ta.
          </note>
          <note>
            I övrigt präglas regeringens arbete med adoptionsfrågorna av
            att det sker styckevis och delt. Det saknas sammanhang, och det
            saknas ett konsekvent barnperspektiv i frågorna. I utredningen
            Barn i homosexuella familjer avfärdades, i direkt strid mot barnexperter
            och forskningen, att "adopterade barns psykiska hälsa och sociala
            anpassning skiljer sig från andra barns".
          </note>
          <note>
            Regeringen vet att utredningen hade fullständigt fel. I
          </note>
          <note>
            utredningsdirektiven om internationella adoptioner kan man läsa:
            "Identitetsbildningen i tonåren är ofta problematisk för adoptivbarnen.
            Frågor kring varför barnet lämnades för adoption, de biologiska
            föräldrarnas situation etc. kan förstärka de vanliga tonårsproblemen.
            Adoptivbarn har ofta med sig traumatiska upplevelser av förändringar
            och av att ha blivit övergivna."
          </note>
          <note>
            Att regeringen ändå har tagit ett så uppenbart bristfälligt betänkande
            som grund för att utvidga adoptionslagstiftningen är för mig obegripligt.
            Det är för övrigt häpnadsväckande att höra Bodström hänvisa till
            en konvention som regeringen tänker säga upp och till en annan
            som regeringen kommer att kringgå, som båda gäller kvalitetssäkring
            av adoptioner, utan att ens nämna att så är fallet.
          </note>
          <note>
            De mest grundläggande adoptionsfrågorna ingår inte i regeringens
            ensamutredning av internationella adoptioner. Men hela adoptionslagstiftningen
            behöver nu ses över. Det är ett politiskt ansvar, Thomas Bodström,
            att följa upp hur det har gått för de adoptivbarn som hittills
            har kommit till Sverige som ett resultat av politiska beslut.
          </note>
          <note>
            Mer forskning om adoptivbarns utveckling och behov behövs för
            att det ska gå att undanröja dagens ganska betydande kunskapsbrister.
          </note>
          <note>
            Att regeringen inte är beredd att göra detta är ett svek mot
            barnperspektivet i adoptionsfrågorna. Jag kan inte undandra mig
            att fråga justitieministern:
          </note>
          <note>
            Varför vill regeringen först utvidga adoptionslagstiftningen
            och sedan se över den?
          </note>
          <note>
            Bodström medger ju att det kan behöva göras.
          </note>
          <note>
            Finns det en taktik bakom detta - att först baxa detta med adoption
            för registrerade partner genom riksdagen för att därefter ta ställning
            till hela adoptionslagstiftningen, alltså att först ta ställning
            till en del och sedan till helheten? I så fall är det, justitieministern,
            med förlov sagt en bakvänd ordning.
          </note>
          <note>
            Anf. 163 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Ja, jag delar uppfattningen och instämmer i det som
            framförts, nämligen att det är en sårbar grupp som kommer från
            andra länder. Det är väldigt viktigt att man ger de här barnen
            det stöd som de behöver. Det är också viktigt att vi fortsätter
            att utveckla forskningen och att den även i framtiden har stor
            betydelse. Det är därför som det nu pågår forskning inom Socialstyrelsen
            bl.a. om adoptivbarns hälsa.
          </note>
          <note>
            Jag har också sagt att det kan vara nödvändigt att se över en
            del frågor i framtiden. Men jag anser inte att det skulle vara
            ett hinder när det gäller att införa en möjlighet som innebär
            att det ska vara samma rättsliga förutsättningar för homosexuella
            och heterosexuella att prövas om det är det bästa för det enskilda
            barnet.
          </note>
          <note type="speaker">
            Anf. 164 STEN TOLGFORS (m):
          </note>
          <note>
            Fru talman! Jag blev lite beklämd över att justieministerns samlade
            inlägg om adoptionsfrågor innefattar ett antal spridda sekunder
            i talarstolen och över att det inte är djupare tänkt.
          </note>
          <note>
            Vad frågan här handlar om är faktiskt inte just nu om det är
            rätt eller fel just att homosexuella ska adoptera, utan det är
            grunden för att utvidga en lag som jag försöker diskutera med
            justitieministern - kunskapsgrunden. På vilken annan grund ska
            man kunna bedöma enskilda personers ansökningar om att få adoptera
            än på den om forskning eller kunskap? När den saknas blir det
            svårt, och risken finns att det hela blir godtyckligt.
          </note>
          <note>
            Regeringen måste snarast tillsätta en parlamentarisk utredning
            för att följa upp och undersöka hur det har gått för de adoptivbarn
            som kommit till Sverige och initiera mer forskning om adopterades
            utveckling och behov.
          </note>
          <note>
            Bodström sade tidigare att det krävs sammanställningar av forskningen
            - ja, säkert. Men det räcker inte, vilket han också vet om. Han
            sade i sitt första inlägg att ytterligare forskning säkert behövs.
            Kommittén om barn i homosexuella familjer hade i uppdrag att sammanställa
            kunskaperna om adopterade men misskötte, enligt min och många
            forskares uppfattning, detta uppdrag grovt.
          </note>
          <note>
            Vi vet att många adopterade mår dåligt, men vi vet inte varför.
            Adopterade som grupp är sårbara, visar forskningen. Det är inte
            bara så som Bodström sade, att de kan vara sårbara, utan de är
            sårbara.
          </note>
          <note>
            När kunskap saknas räcker det inte att hänvisa till att det sker
            hemutredningar. Det är ett underkännande av politikens förmåga
            att ta ansvar att det viktigaste bidraget till kunskap om de adopterade
            i Sverige har lämnats av journalister, inte politiker, som har
            beställt och lyft fram ny kunskap. Nu har vi undersökningar om
            hur adopterades liv blivit i Sverige. Dessa ställer krav på omedelbara
            fördjupningar av kunskapen, därför att vissa siffror är alarmerande.
            Det saknas kvalitativa undersökningar av orsaker till de problem
            som breddundersökningarna visar. Därför är det, justitieministern,
            inte bara en sammanställning som behövs utan också ny forskning.
            Det saknas t.ex.
          </note>
          <note>
            longitudinella studier om hur adopterades situation utvecklats
            över tid. Den forskning som finns har mer karaktären av ögonblicksbilder
            vid givet ögonblick.
          </note>
          <note>
            Vi vet inte hur familjebildning fungerar, hur föräldraskapet
            fungerar, men vi vet att forskningen visat att det finns problem
            med äktenskap och skilsmässor.
          </note>
          <note>
            Det finns holländsk och annan internationell forskning som Kommittén
            om barn i homosexuella familjer fullständigt bortsåg ifrån och
            som måste ingå i en sammanställning. Detta gäller också, och det
            är viktigt, det holländska programmet för stöd till adopterade
            och deras familjer, liksom utbildning av dem som jobbar inom socialtjänst
            och barn- och ungdomspsykiatrin. Vad säger justitieministern annars
            till en familj där ett barn har haft svåra problem, kanske så
            svåra att det krävs allvarlig vård, kanske så svåra att barnet
            har begått självmord därför det aldrig har funnits något stöd
            och hjälp, därför att regering och riksdag inte tagit problemet
            på tillräckligt stort allvar?
          </note>
          <note>
            Det är oacceptabelt. 30 år efter det att adoptionerna började
            på allvar i Sverige råder en påtaglig kunskapsbrist. Vad tänker
            Bodström göra?
          </note>
          <note>
            Det andra är att det är obegripligt att regeringen tillsätter
            parlamentariska utredningar för att se över delar av adoptionslagstiftningen,
            som om den ska utvidgas till att gälla registrerade partner, men
            inte tycker att en parlamentarisk utredning är påkallad för att
            se över helheten. Kan justitieministern förklara för mig hur det
            kommer sig att delfrågan av regeringen anses vara större än helheten?
            Hur kan adoptionslagstiftningen utvidgas utan att följderna av
            den nuvarande utformningen av lagstiftningen kan överblickas?
          </note>
          <note>
            Hela adoptionslagstiftningen måste ses över. Då vill jag fråga
            justitieministern: Om inte nu, när? Om den forskning som nu har
            kommit fram inte är en grund, vad ska då vara en grund? Justitieministern
            medger att det kan finnas skäl att se över helheten.
          </note>
          <note>
            Varför inte göra det nu? Vad säger Thomas Bodström t.ex. till
            en adopterad som jag känner och som har tvingats transplantera
            levern i 25-årsåldern därför att vi inte förstod när han kom till
            Sverige att vi skulle testa adopterade för gulsot? Vår bristande
            kunskap ger problem för människor i verkligheten. Därför måste
            kunskapen och ansvarstagandet öka nu, inte sedan.
          </note>
          <note>
            Anf. 165 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Jag tror inte att Sten Tolgfors är ensam om att ha
            träffat människor som har blivit adopterade, men det kan låta
            så när man hör honom. Sedan kan man säga saker på ett långradigt
            sätt, som Sten
          </note>
          <note>
            Tolgfors gör, där det i stort sett är samma sak, eller så kan
            man säga det kortfattat. Jag väljer att vara lite mer koncis.
          </note>
          <note>
            Om den forskning som sker vill jag åter säga att
          </note>
          <note>
            Socialstyrelsen sedan drygt ett år tillbaka arbetar med frågan
            om adopterades hälsa och sociala utveckling, alltså precis det
            som jag nämnde tidigare. Det är inte fråga om att behöva vänta
            på någon forskning, utan forskning pågår just nu.
          </note>
          <note>
            Den pågående utredningen om internationella adoptioner går bl.a.
            ut på att man ska pröva om det går att stärka barnets rätt i adoptionsprocessen,
            anvisa former för att förbättra hemutredningarna i syfte att tillförsäkra
            adoptivbarnet så goda förhållanden som möjligt i det nya hemmet
            och pröva om det nuvarande systemet med psykosocialt stöd och
            rådgivning tillgodoser adoptivfamiljernas behov. Det uppdraget
            ska redovisas senast den 15 december i år.
          </note>
          <note type="speaker">
            Anf. 166 STEN TOLGFORS (m):
          </note>
          <note>
            Fru talman! Det hade varit vackert om justitieministern hade
            gjort en ansträngning för att klara ut de motsägelser som han
            hade i sitt inledande svar. Om det finns skäl att se över lagstiftningen
            så gör man det nu. Varför vänta till sedan? Varför först konstatera
            att det behövs och sedan ändå inte göra det? Varför först påstå
            att det bara behövs en sammanställning av forskningen, åse hur
            den parlamentariska utredningen missköter sitt uppdrag, och sedan
            medge att det behövs mer forskning? Jag tycker att det blir ett
            sammelsurium av detta. Motsägelsen ligger i att man från regeringens
            sida tillsätter en parlamentarisk utredning för att se över en
            del av adoptionslagstiftningen men vill inte ha en parlamentarisk
            utredning för att se över helheten, utan då räcker det med en
            ensamutredare.
          </note>
          <note>
            Kan justitieministern förklara för mig hur en del kan vara viktigare
            än helheten, hur en del kan vara större än helheten? Hur kan det
            vara mer viktigt att partierna får insyn och inflytande över en
            del i en översyn i stället för över hela adoptionslagstiftningen?
            För mig är det en fullständigt obegriplig ordning.
          </note>
          <note>
            Jag undrar hur ett ansvarigt statsråd kan vila när vi ser femfaldig
            överrepresentation vad gäller självmord och dubbel överrepresentation
            vad gäller alla former av psykosocial vård. För vilken annan grupp
            i landet skulle regeringen kunna acceptera detta utan att omedelbart
            agera? Jag vill påstå att man inte hade gjort det för någon annan
            grupp.
          </note>
          <note>
            Det som är unikt - för att gå över till ensamadoptioner är att
            det saknas förarbeten där man utreder och problematiserar det
            hela. Att andra länder har ensamadoptioner minskar på intet sätt
            kraven på Sverige att ha underlag för det vi gör. Den enda motivtext
            som finns för ensamadoptioner är några enstaka rader i förarbetena
            till 1917 års adoptionslag, då internationella adoptioner inte
            fanns. På den tiden hade man inte heller det barnperspektiv som
            vi har i dag. Det fanns t.ex. ingen FN:s barnkonvention. Det gör
            att det finns ett alldeles särskilt behov, både på grund av den
            extra överrepresentationen beträffande olika psykosociala problem
            och på grund av att lagarna aldrig utreds, att nu se över just
            den saken.
          </note>
          <note>
            Låt mig avsluta med att fråga om justitieministern kan vara beredd
            att åtminstone på den punkten göra mig till viljes.
          </note>
          <note>
            Anf. 167 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Som jag sade kan det behövas att saker utreds i framtiden.
            Det är ett antal arbeten som pågår. Därför ska man inte säga det
            säkert. Det finns saker som man redan nu har lagt fram delförslag
            om.
          </note>
          <note>
            Sedan kan man se om de behöver kompletteras.
          </note>
          <note>
            Det man däremot vet redan nu är att forskningen måste fortsätta.
            Det är, som vi vet och som vi är överens om, en särskilt sårbar
            grupp, och vi måste de här barnen allt det stöd som de behöver.
            Jag vill erinra
          </note>
          <note>
            Sten Tolgfors om att det är få frågor som har diskuterats så
            mycket under det senaste året som denna. Jag tror att alla partier
            är oerhört angelägna om att ge det stöd som behövs. Vi kan ha
            olika uppfattningar om hur det ska göras, men jag tror att man
            ska vara försiktig med att påstå det bara är en själv som är angelägen,
            utan det är vi nog egentligen allihopa.
          </note>
          <note>
            Överläggningen var härmed avslutad.
          </note>
          <note>
            31 § Svar på interpellation 2001/02:397 om skyddet för mötes-
            och demonstrationsfriheten
          </note>
          <note>
            Anf. 168 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Sten Andersson har frågat vilka åtgärder jag är beredd
            att vidta i syfte att förbjuda störningar av politiska möten.
          </note>
          <note>
            Mötes- och demonstrationsfriheten är en fundamental del av vår
            demokrati. Därför är den också skyddad i regeringsformen och får
            inskränkas endast med hänsyn bl.a. till ordning och säkerhet eller
            till trafiken.
          </note>
          <note>
            Det finns emellertid rättsliga instrument som ger polisen möjligheter
            att hindra ordningsstörningar i samband med demonstrationer. Personer
            som stör den allmänna ordningen kan i vissa fall med stöd av polislagen
            avvisas eller avlägsnas från en viss plats.
          </note>
          <note>
            Frågor som rör demonstrationer utreds för närvarande av den kommitté,
            under ledning av förre statsministern Ingvar Carlsson, som tillsattes
            efter händelserna vid EU-toppmötet i Göteborg förra året. Utredningen
            ska redovisa sina slutsatser senast vid årsskiftet. Jag vill avvakta
            resultatet av den kommitténs arbete innan jag tar ställning till
            om ytterligare bestämmelser behövs när det gäller demonstrationer.
          </note>
          <note>
            Anf. 169 STEN ANDERSSON (-):
          </note>
          <note>
            Fru talman! Jag noterar att Thomas Bodström skulle kunna konkurrera
            med sportjournalisterna i det kommande fotbolls-VM om snabbheten
            i uttalanden.
          </note>
          <note>
            Mötesfriheten är en fundamental rättighet i Sverige. Det är ett
            vackert ämne i olika högtidstal. Men nu är det verkligheten som
            gäller. Störningar på olika sätt förekommer, dock sällan hos riksdagspartierna.
          </note>
          <note>
            Deras möten är närmast att likna vid stillsamma frikyrkoaktiviteter
            innan man börjar tala tungomål.
          </note>
          <note>
            Men i andra partier får man ofta vänja sig vid att människor
            ikläder roller och agerar, med eller utan våld, för att störa
            politiska möten. Dessa ligister -
          </note>
          <note>
            eller rättare sagt demokratins dödgrävare - skrämmer medborgarna
            från att närvara vid politiska möten och demonstrationer.
          </note>
          <note>
            För en tid sedan uppmanade en ledamot i Sveriges riksdag, Kalle
            Larsson i Vänsterpartiet - och jag vill påpeka att riksdagen inte
            är någon myndighet - medlemmarna i sitt ungdomsförbund att störa
            Sverigedemokraternas möten genom att blåsa i visselpipor och föra
            annat oljud. Det här slogs upp till som ganska stor nyhet i medierna.
            Men jag har inte läst någon ledarkommentarer och inte hört någon
            kommentar från någon politiker i riksdagen om att detta låg under
            anständighetens gräns.
          </note>
          <note>
            Jag vill då fråga justitieministern: Är detta förenligt med de
            regler som gäller i dag? Har politiska motståndare eller andra
            rätt att med oljud - t.ex. i form av blåsande i visselpipor -
            störa ett partis politiska möten eller demonstrationer?
          </note>
          <note>
            Jag ska vara med på ett möte i Malmö i morgon kväll där det har
            aviserats störningar. Det skulle vara trevligt om jag i bagaget
            fick med mig ett protokoll från Sveriges riksdag där justitieministern
            tydligt talar om ifall det som baseras på nuvarande lagstiftning
            gäller eller inte.
          </note>
          <note>
            Anf. 170 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Jag tänker bara svara att vår lagstiftning gäller
            generellt, och jag tänker inte uttala mig om några enskilda händelser
            eller komma med några slags instruktioner för kommande möten.
            Det är inte och ska inte vara min uppgift. Jag hänvisar till den
            lagstiftning som vi har på det här området.
          </note>
          <note>
            Anf. 171 STEN ANDERSSON (-):
          </note>
          <note>
            Fru talman! Det var något av det sämsta svar som jag har hört.
            Jag vet vad det beror på och varför svaret är så tunt. Men jag
            tolkar det så att om människor skräms i väg av personer i rånarluvor
            som blåser i visselpipor för att störa det budskap som jag och
            andra vill framföra vid det möte som jag ska delta i morgon har
            Sveriges justitieminister i dag ingen kommentar. Det här kommer
            att ge demokratins dödgrävare råg i ryggen. Det gäller också en
            del andra som jag tror att Thomas Bodström innan valet inte bör
            underskatta.
          </note>
          <note>
            Överläggningen var härmed avslutad.
          </note>
          <note>
            32 § Svar på interpellation 2001/02:425 om närpolisnärvaron i
            sommar
          </note>
          <note>
            Anf. 172 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Henrik S Järrel har frågat mig vilka konkreta åtgärder
            jag avser vidta för att se till att tryggheten för medborgarna
            garanteras den här sommaren.
          </note>
          <note>
            Förutsättningarna för polisens arbete är annorlunda under sommaren
            än under året i övrigt. Brottsligheten förändras och planeringen
            av arbetet måste anpassas till att poliserna har semester. Det
            är inga nyheter och polisen har stor vana vid att förbereda och
            utföra sina uppgifter med hänsyn till vad som gäller under sommaren.
          </note>
          <note>
            Regeringens arbete tar hänsyn till förhållandena i stort för
            polisen. En viktig del är att se till att vi har tillräckligt
            många poliser för att de ska kunna sköta sina uppgifter. De på
            grund av det statsfinansiella läget nödvändiga nedskärningarna
            i den offentliga sektorn under 1990-talet drabbade också polisen.
          </note>
          <note>
            Antalet poliser minskade - även om Henrik S Järrels uppgifter
            är överdrivna.
          </note>
          <note>
            Dagens situation är en annan, som väl är. Jag och regeringen
            vidtar åtgärder på en mängd områden för att ge polisen ännu bättre
            förutsättningar att förebygga och bekämpa brott. Ekonomin är ett
            bra exempel.
          </note>
          <note>
            Vi höjer nu polisens anslag med 1 850 miljoner kronor på bara
            fyra år. Rikspolisstyrelsen bedömer att antalet poliser kommer
            att öka så mycket under den kommande treårsperioden att det motsvarar
            nästan en ny polis varje dag. Vi kan redan nu se effekterna av
            regeringens satsning genom att ökningen av antalet poliser har
            börjat. I januari utexaminerades 188 nya polisaspiranter och i
            juni kommer ytterligare drygt
          </note>
          <note>
            250.
          </note>
          <note>
            Henrik S Järrel tar också upp frågan om att ett antal närpolisstationer
            har stängts på senare år. Det är en vanlig missuppfattning att
            polisens förmåga kan mätas i antalet närpolisstationer. Tvärtom
            är det så att alltför små närpolisområden har svårt att få resurserna
            att räcka till mer än de mest akuta uppgifterna. Det långsiktiga
            arbete som ska skapa trygghet blir eftersatt. Dessutom blir verksamheten
            i små närpolisområden sårbar för ledigheter och sjukskrivningar.
            Det är därför bra att polisen nu arbetar med att hitta en balans
            mellan närhet till medborgarna och polisiär effektivitet.
          </note>
          <note type="speaker">
            Anf. 173 HENRIK S JÄRREL (m):
          </note>
          <note>
            Fru talman! Jag vill börja med att tacka justitieministern för
            svaret. Jag är dock - måste jag tyvärr säga - inte helt nöjd med
            detsamma. Det verkar lite som om justitieministern vill smita
            undan ansvaret för att t.ex. närpolisverksamheten inte riktigt
            fungerar på det sätt som justitieministerns företrädare, Laila
            Freivalds, en gång ansåg att den skulle göra, nämligen vara en
            grundpelare och en ryggrad för polisverksamheten.
          </note>
          <note>
            Sedan Socialdemokraterna tog över regeringsmakten har avvecklingen
            av närpolisverksamheten varit systematisk. Under slutet av 1990-talet
            stängde regeringen den enda dåvarande Polishögskolan under fem
            terminer, vilket resulterade i 1 000 färre nyutbildade poliser.
            Sedan mitten av 1990-talet har antalet poliser minskat med ca
            2 000 personer. I dag finns det drygt 16 120 tjänster, i varje
            fall om man får tro
          </note>
          <note>
            Rikspolisstyrelsens årsstatistik per den 31 december
          </note>
          <note>
            2001.
          </note>
          <note>
            Närpolisverksamheten har halverats. Knappt 20 %
          </note>
          <note>
            av poliskåren arbetar i dag med det som drabbar medborgarna och
            det som oroar medborgarna, nämligen vardagsbrottsligheten. En
            tredjedel av landets närpolisstationer har lagts ned. I glesbygden
            och på mindre orter i landet finns det i stort sett inga poliser
            att tillgå under nätter och helger.
          </note>
          <note>
            Sommartid stängs nästan 50 polisstationer i landet, och många
            tvingas att dra ned på öppettider.
          </note>
          <note>
            Förra sommaren var sju kommuner i Västerbotten och sex kommuner
            i Dalarna utan bemannade polisstationer.
          </note>
          <note>
            Nyligen presenterade Polisförbundet i en rapport oacceptabla
            utryckningstider, ibland uppemot fyra fem timmar för vissa brott.
            Misshandelslarm ska alltid ges högsta prioritet och innebära omedelbar
            utryckning. I praktiken är den genomsnittliga tiden för larmsamtalet
            till dess att en polispatrull är på plats över 30 minuter. I vissa
            län är genomsnittstiden över
          </note>
          <note>
            1 timme.
          </note>
          <note>
            I väntan på polisen uppmanades personalen i en butik i östra
            Norrbotten att själva hålla fast två narkotikapåverkade snattare.
            Det tog 45 minuter innan polisen hann fram. I Boden, t.ex., fick
            brandkåren försöka att hålla kvar en rattfyllerist i nästan 1
            timme innan polis kunde komma till platsen.
          </note>
          <note>
            Fru talman! Människor ställs alltmer utan polishjälp, trots att
            de befinner sig i allvarliga och utsatta situationer.
          </note>
          <note>
            Jag hörde i dag på Efter 3 i P 4 då justitieministern hade ett
            samtal med Polisförbundets ordförande.
          </note>
          <note>
            Justitieministern uttryckte då lite irritation över att
          </note>
          <note>
            Polisförbundet självt anser att vi har för få poliser.
          </note>
          <note>
            Utan att hamna i en alltför stor sifferexcersis vill jag ändå
            säga att vi moderater länge har velat utöka antalet polisutbildningar.
            Det har inrättats två nya polishögskolor, men det kommer att ta
            tid innan några nyexaminerade poliser kan fylla vakanser och vikariera
            under semestrar. Det var just sommaren som vi skulle tala om.
            Jag undrar hur man från regeringen tänker sig att polisen ska
            klara sommaren som är mycket speciell, och jag ska återkomma till
            det.
          </note>
          <note>
            Anf. 174 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Låt mig bara korrigera en uppgift som jag nämnde.
            I januari utexaminerades 188 nya polisaspiranter och i juni kommer
            ytterligare 237. Det är marginellt, men rätt ska vara rätt.
          </note>
          <note>
            Nej, jag försöker inte på något sätt att smita undan den här
            debatten. Det är nog ingen fråga som jag diskuterar så mycket
            som polisfrågan. Inte heller jag tycker att det är särskilt intressant
            med siffexcersis, men när det förekommer uppenbart felaktiga uppgifter
            om att antalet skulle ha minskat med 2 000 måste jag ändå reagera.
            Jag hoppas att det är ett misstag när
          </note>
          <note>
            Henrik S Järrel nämner detta. Förklaringen är ju den att i början
            av 90-talet var man anställd även om man studerade på polisutbildningen.
            När det gäller färdigutbildade poliser är minskningen inte alls
            så stor som
          </note>
          <note>
            Henrik S Järrel gör gällande, utan vi har ungefär så många poliser
            som vi hade för ungefär tio år sedan.
          </note>
          <note>
            Antalet har minskat något, men alltså inte med 2 000.
          </note>
          <note>
            Låt oss i stället se framåt. Vi har, som Henrik S
          </note>
          <note>
            Järrel mycket riktigt sagt, nu två ytterligare polisutbildningar.
            Det innebär att man kan utbilda uppemot
          </note>
          <note>
            700 poliser per år. Jag tror att det skulle vara svårt att behålla
            den höga kvalitet som vi har på poliser, och ska ha, om man skulle
            utbilda ännu fler poliser.
          </note>
          <note>
            Med den här utbildningstakten kommer antalet poliser att öka
            med nästan en polis om dagen framöver. Det är svårt att göra exakta
            beräkningar för
          </note>
          <note>
            Rikspolisstyrelsen. Det beror bl.a. på pensioneringar och mycket
            annat.
          </note>
          <note>
            Låt mig också bara korrigera uppgiften att jag har kritiserat
            att Polisförbundet anser att det ska vara fler poliser. Det har
            jag absolut inte kritiserat. Tvärtom är jag av samma uppfattning,
            och det är därför vi gör de här satsningarna. Det är bra att det
            är fler som har den uppfattningen, och vi gör den här satsningen
            därför att det finns en ökad otrygghet ute i samhället.
          </note>
          <note>
            Sedan är det dessutom så att polisen har fått nya arbetsuppgifter
            som man kanske inte hade för tio år sedan. Det finns vissa brott
            som ökar, vilket ger anledning till stor oro. Inte minst när det
            gäller narkotikamissbruk bland ungdomar är polisens arbete gentemot
            ungdomar viktigt. Det är också ett stort antal sjukskrivna poliser,
            och det är, liksom på andra håll, ett särskilt problem.
          </note>
          <note>
            Avslutningsvis vill jag bara säga att jag inte vill bygga upp
            någon perfekt bild av polisens situation.
          </note>
          <note>
            Det finns mycket som kan göras bättre. Man jobbar hårt med det
            inom polisen, och vi försöker också ge det stöd som behövs. Jag
            vill ändå säga att jag tycker att polisen gör ett väldigt bra
            jobb, och att jag ser fram emot att tillsammans med polisen fortsätta
            att utveckla den verksamheten.
          </note>
          <note type="speaker">
            Anf. 175 HENRIK S JÄRREL (m):
          </note>
          <note>
            Fru talman! Jag konstaterar att vi moderater gärna vill dra i
            gång en fjärde polishögskola, därför att vi anser att det måste
            till flera poliser för att, som sagt var, täcka de vakanser som
            uppstår på grund av sjukfrånvaro, pensionsavgångar och inte minst
            för att täcka semestrar.
          </note>
          <note>
            Jag sade att jag skulle återkomma till situationen på sommaren,
            och det är ju detta som interpellationen tar sikte på. På sommaren
            ändrar brottsligheten lite karaktär. Jag vill minnas att justitieministern
            själv berör det något i sitt interpellationssvar. Vi får internationella
            stöld- och snattarligor som turnerar till de europeiska huvudstäderna.
            Våldsbrotten, inte minst de med sexuella förtecken, har också
            en tendens att öka under sommartid. Det är också många turister
            som kommer hit och behöver vägledning och stöd, för att inte tala
            om svenskarna själva som befinner sig på olika semesterorter.
            När deras hus är tomma passar en del oärliga individer på att
            länsa dem i förekommande fall.
          </note>
          <note>
            Det är olyckligt när vissa polisdistrikt t.ex. måste stänga eller
            koppla på automatisk telefonsvarare för att det inte finns bemanning
            tillräcklig för att klara larm som dyker upp under dygnets olika
            timmar, i synnerhet då under de mörka timmarna och icke ordinarie
            arbetstid så att säga.
          </note>
          <note>
            I Sverige finns det ca 1,8 poliser per 1 000 invånare räknat
            generellt sett, vilket är färre än i Tyskland, Frankrike, Danmark
            och Island. Sjukfrånvaron ökar och uppgår inom polisen till 1
            200 årsarbetskrafter.
          </note>
          <note>
            I Jämtland ligger polismyndigheten back 10 miljoner kronor och
            kan inte för närvarande nyanställa poliser.
          </note>
          <note>
            Medelåldern i Härjedalen är 55 år. Det är bara 9
          </note>
          <note>
            poliser som kan jobba ute på fältet, och långtidssjukskrivningarna
            ökar.
          </note>
          <note>
            I Norrbotten är nästan var fjärde polis befriad från skiftarbete,
            och var tionde polis har sjukintyg på att de inte kan jobba tunga
            skift.
          </note>
          <note>
            I Västerbotten har man 7 poliser på 10 000 invånare. Under helgkvällar
            ska 2 närpoliser i Gällivare och Jokkmokk ansvara för 34 140 kvadratkilometer,
            en yta som är lika stor som Belgiens ungefär.
          </note>
          <note>
            I Södra Lapplands polisdistrikt arbetar normalt 4
          </note>
          <note>
            poliser på en yta lika stor som Skåne, Halland, Blekinge och
            halva Småland och med ca 40 000 invånare. En vanlig utryckningsresa
            är på 25 mil där, att jämföra med om polisen i Stockholm skulle
            åka till
          </note>
          <note>
            Jönköping eller polisen i Göteborg till Värmland.
          </note>
          <note>
            I Västra Götaland har man förlorat över 300 poliser på sex år,
            och i Götene kommun finns knappt 1
          </note>
          <note>
            polis för 13 000 invånare.
          </note>
          <note>
            Fru talman! Det här är bara några axplock ur den flora av, som
            vi moderater tycker, missförhållanden runtom i Sveriges polisdistrikt
            som bidrar till att människor känner en otrygghet i sin vardag
            för just vardagsbrottsligheten.
          </note>
          <note>
            Nu säger justitieministern i sitt svar att man har stort förtroende
            för hur polisen planerar för sin sommarverksamhet. Men han säger
            samtidigt att det är annorlunda under sommaren än under året i
            övrigt, att brottsligheten förändras och att planeringen av arbetet
            måste anpassas till att polisen har semester. Då undrar jag bara
            mot den stillsamma bakgrund som jag har tecknat: Hur ska människor
            i Sommarsverige, både infödda svenskar och invandrade men också
            turister, kunna känna sig trygga när nästan hela den svenska ordningsmakten
            befinner sig på semester eller är sjuk?
          </note>
          <note>
            Anf. 176 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Det var intressant att två av de nordiska länderna
            räknades upp. Det är närmast de andra länderna i Norden som vi
            kan jämföra oss med. Vi har ungefär samma struktur. Henrik S Järrel
            glömde att nämna de två andra, Finland och Norge, medvetet eller
            omedvetet. Hur som helst har Sverige flera poliser per invånare
            än Finland och Norge. Vi ligger alltså på ungefär samma nivå som
            de övriga nordiska länderna, och vi gör det i ett läge då vi påbörjar
            den stora satsningen på flera poliser. Det är väl glädjande,
          </note>
          <note>
            Henrik S Järrel, att vi nu gör den här stora satsningen.
          </note>
          <note>
            Låt mig påminna Henrik S Järrel om något som moderater lätt glömmer
            - nu vet jag inte om Henrik S
          </note>
          <note>
            Järrel glömmer det - att det faktiskt var Moderaterna som påbörjade
            minskningen av polisen 1992 när man skulle spara 500 miljoner.
            Nu vill jag inte kritisera det, därför att det var något som stöddes
            av Socialdemokraterna. Men rätt ska ändå vara rätt även i det
            här sammanhanget.
          </note>
          <note>
            Sedan vill jag bara säga, som jag sade i mitt tidigare svar,
            att allting är inte perfekt, inte på något sätt.
          </note>
          <note>
            Vi har särskilda problem i glesbygden. Det är också därför som
            en utredning nu arbetar med detta och kommer att lägga fram sina
            förslag inom några veckor. Utredningen tar upp den särskilda problematiken,
            som är precis på det sätt som Henrik S Järrel beskriver.
          </note>
          <note>
            Sedan blir det naturligtvis en annan situation under semestertider.
            Polisen arbetar också utifrån de förutsättningarna. Bl.a. är det
            så att där det behövs flera poliser under sommaren kanske det
            inte behöver vara lika många under vintern. Det är därför man
            har ett samarbete mellan Gotland och Jämtland. Poliser från Gotland
            arbetar i Jämtland under vintern och vice versa just för att man
            på ett bra sätt ska kunna möta situationen och skydda medborgare
            från brottslighet och bättre utnyttja de resurser som finns.
          </note>
          <note type="speaker">
            Anf. 177 HENRIK S JÄRREL (m):
          </note>
          <note>
            Fru talman! Jag tittar lite i statistiken här över antalet poliser
            som påverkade brottsbekämpningen.
          </note>
          <note>
            1982 klarade polisen upp 46 % av antalet anmälda brott, och i
            dag, 20 år senare, är siffran 26 %. Det är
          </note>
          <note>
            20 % mindre, dvs. 1 % mindre per år, kan man säga, sedan 1982.
          </note>
          <note>
            Rikspolisstyrelsen anser för andra året i rad att man ej uppnått
            de mål i uppdraget som polisen fått av regering och riksdag. En
            rad viktiga områden har fått stryka på foten. Det brottsförebyggande
            arbetet ligger i stort sett nere. Ingripande- och utredningsverksamheten
            ligger på en oacceptabelt låg nivå.
          </note>
          <note>
            Regeringen har nu gett som riktmärke 17 000 poliser år 2004,
            men börjar i stället att prata om att det är allt viktigare med
            kompetenta poliser än själva antalet. I och för sig kan man väl
            hålla med om att det är viktigt att kompetensen hos dem som utbildas
            är hög och god, men det är en klen tröst och ursäkt för att regeringens
            stora satsning på polisen, som justitieministern gärna vill göra
            ett litet nummer av, inte visar sig räcka till för att anställa
            de poliser som dock utbildas och nyexamineras.
          </note>
          <note>
            De extra pengar som regeringen tillfört polisen,
          </note>
          <note>
            1,8 miljarder kronor, går i stort sett enbart till att sanera
            ekonomin och hantera myndigheternas underskott på grund av brist
            på kompensation för löneökningar. Polisen måste t.ex. före utgången
            av 2003 ha investerat i ett nytt radiokommunikationssystem,
          </note>
          <note>
            TETRA, för hundratals miljoner kronor. Regeringen hävdar ständigt
            att den investeringen ryms inom ram, men vi har ju ännu inte sett
            några pengar för detta.
          </note>
          <note>
            Fru talman! Jag kan inte frigöra mig från intrycket att regeringen
            har väldigt mycket kvar att göra för att förbättra polissituationen
            och rättstrygghetsfrågorna i vårt land.
          </note>
          <note>
            Anf. 178 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Om Henrik S Järrel tror att det brottsförebyggande
            arbetet har stannat av råder jag Henrik
          </note>
          <note>
            S Järrel att åka runt och besöka landets kommuner.
          </note>
          <note>
            Nu har det gått från att finnas brottsförebyggande råd i ett
            trettiotal kommuner till att finnas i nästan 80 %
          </note>
          <note>
            av landets kommuner. Det har alltså ökat enormt under de senaste
            åren. I det brottsförebyggande arbetet har polisen en central
            roll. Det är alltså en alldeles felaktig uppgift om man tror att
            det här har lagts ned.
          </note>
          <note>
            Tvärtom har det ökat på ett fantastiskt sätt, och det ska också
            fortsätta öka.
          </note>
          <note>
            Jag vill också understryka att det behövs fler poliser. Det är
            därför vi gör den här satsningen. Sedan är det flera andra frågor
            som dessutom behöver lösas.
          </note>
          <note>
            Jag vill också erinra om att polisen vid utgången av föregående
            år faktiskt hade ett överskott. Däremot är det riktigt att det
            behövs ytterligare resurser till polisen, det är ingen tvekan
            om det, de kommande åren.
          </note>
          <note>
            Det behövs bl.a. med anledning av TETRA, som det är svårt att
            exakt beräkna summan för. Men det behövs också för att det har
            inträffat ett antal händelser och för att vi ska kunna fortsätta
            den här satsningen på polisen. Det budgetarbetet pågår just för
            närvarande.
          </note>
          <note>
            Överläggningen var härmed avslutad.
          </note>
          <note>
            33 § Svar på interpellation 2001/02:426 om förmyndarskapslagstiftningen
          </note>
          <note>
            Anf. 179 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Den 24 april besvarade jag en fråga av Lennart Fridén
            som gällde uppföljning och översyn av lagar som rör "svaga grupper".
            I svaret redovisade jag bl.a. min uppfattning om innebörden av
            1995
          </note>
          <note>
            års förmyndarskapsreform.
          </note>
          <note>
            Lennart Fridén har nu i interpellationsform frågat mig vilka
            åtgärder jag menar bör komma i fråga för att öka skyddet för de
            personer som omfattades av
          </note>
          <note>
            1989 års förmyndarskapsreform. I det sammanhanget har han gjort
            gällande att mitt uttalande i frågesvaret gällde just den reformen
            och inte 1995 års förmyndarskapsreform.
          </note>
          <note>
            Det är möjligt att Lennart Fridén och jag i något sammanhang
            har missförstått varandra. Till att börja med vill jag dock klargöra
            att jag i frågesvaret uttalade mig om 1995 års reform. Detta framgår
            tydligt av svaret.
          </note>
          <note>
            Den reform som trädde i kraft år 1989 innebar att institutet
            omyndigförklaring avskaffades. I stället infördes ett nytt institut
            - förvaltarskap - för att tillgodose det skyddsbehov som varit
            ett av motiven för omyndigförklaring. Reglerna om godmanskap lämnades
            däremot i huvudsak orörda.
          </note>
          <note>
            Jag tror inte att det kan ifrågasättas att det var en välkommen
            åtgärd att avskaffa möjligheten att omyndigförklara människor.
            En omyndigförklaring medförde inte bara att den enskilde förlorade
            rätten att själv bestämma över sina ekonomiska angelägenheter.
            Den medförde också långtgående verkningar på områden som låg utanför
            den ekonomiska rörelsefrihetens. Det allvarligaste i det sammanhanget
            var att rösträtten i allmänna val gick förlorad.
          </note>
          <note>
            Vad som stod i förgrunden vid 1989 års reform var således respekten
            för människors självbestämmanderätt och integritet. Det var därför
            förvaltarskapet fick ersätta det trubbiga och otidsenliga instrumentet
            omyndigförklaring. Även ett förvaltarskap medför att den enskilde
            förlorar sin rättsliga handlingsförmåga, men till skillnad från
            omyndigförklaringen ska förvaltarskapet i varje särskilt fall
            få en omfattning som motsvarar den enskildes konkreta behov av
            bistånd. Ingen människa ska alltså fråntas sin rättshandlingsförmåga
            i vidare mån än vad som är klart befogat i den enskilda fallet.
          </note>
          <note>
            Som jag uppfattar interpellationen menar Lennart
          </note>
          <note>
            Fridén att skyddet för dem som numera kommer i fråga för förvaltarskap
            skulle ha varit större om de regler som gällde före 1989 års reform
            fortfarande hade varit i kraft.
          </note>
          <note>
            Jag antar att Lennart Fridén inte eftersträvar en återgång till
            omyndigförklaringen. Jag uppfattar att kritiken i stället gäller
            att förvaltarskap inte skulle anordnas i tillräckligt många fall
            eller - när så sker -
          </note>
          <note>
            inte ges tillräcklig omfattning.
          </note>
          <note>
            Jag har inte tidigare hört någon kritisera detta. Inte heller
            har det presenterats något underlag som gör att man kan bedöma
            kritikens riktighet.
          </note>
          <note>
            Som jag nämnde i mitt tidigare frågesvar har regeringen nyligen
            beslutat tillkalla en särskild utredare som utöver uppdraget att
            utvärdera 1995 års förmyndarskapsreform ska ha i uppgift att se
            närmare på flera frågor som rör skyddet för hjälpbehövande.
          </note>
          <note>
            Inom ramen för utredarens direktiv faller bl.a. olika frågor
            om utseende av och behörighet för god man och förvaltare. I utredarens
            uppdrag ligger att han ska föreslå de författningsändringar som
            kan anses behövliga. Jag kan självfallet inte föregripa det utredningsarbete
            som just har inletts. Om det skulle visa sig finnas fog för den
            kritik som framförs här, finns det dock förutsättningar för att
            saken kan uppmärksammas av utredningen.
          </note>
          <note>
            Avslutningsvis vill jag säga att det givetvis inte ska förnekas
            att det ibland kan vara en svår uppgift att göra den nödvändiga
            avvägningen mellan å ena sidan den enskildes berättigade krav
            på respekt för sin självbestämmanderätt och integritet och å andra
            sidan hans eller hennes behov av skydd. Sådana svårigheter får
            dock inte leda till att man gör avsteg från vad som bör vara den
            självklara utgångspunkten, nämligen att ingen ska berövas sin
            rättshandlingsförmåga i större omfattning än vad som är klart
            befogat i det enskilda fallet. Jag upprepar gärna det.
          </note>
          <note type="speaker">
            Anf. 180 LENNART FRIDÉN (m):
          </note>
          <note>
            Fru talman! Jag får för artighetens skull först tacka för svaret,
            eftersom det nu aktuella svaret i alla fall till stor del handlar
            om det som frågan gäller. Att jag av kommunikationsskäl inte fick
            det under mina ögon förrän omkring halv fyra i eftermiddags är
            en annan sak.
          </note>
          <note>
            Låt mig först påpeka att justitieministern gör ett försök till
            skuldfördelning för det faktum att jag tvingas använda mig av
            en interpellation för att få ett svar. Han säger: "Det är möjligt
            att Lennart Fridén och jag i något sammanhang har missförstått
            varandra." Ja, det är möjligt, men inte i det här sammanhanget.
          </note>
          <note>
            Vid ett besök på Kronofogdemyndigheten den
          </note>
          <note>
            8 mars, där ledamöter från flera partier, däribland
          </note>
          <note>
            Socialdemokraterna, deltog, fick vi klart för oss att ett inte
            oväsentligt antal personer råkar i trassel för att det finns brister
            i regelverket efter den ändring som gjordes på initiativ av Sten
            Wickbom och som resulterade i lagen 1988:1251 och de därmed nya
            skrivningarna i föräldrabalkens kapitel 10 och 11, främst i kapitel
            11.
          </note>
          <note>
            De problem som skulle kunna skapas med dessa i kombination med
            de förändringar som gjordes med mentalvårdsreformen varnades det
            för från flera remissorgan. Jag hann under ett par år under slutet
            av min verksamhet som överförmyndare kring 1990
          </note>
          <note>
            också uppleva ett antal otrevliga fall som inte skulle ha förekommit
            med tidigare lagstiftning. Jag hade hoppats att detta var initialsvårigheter,
            men chefen för
          </note>
          <note>
            KFM vidimerade att så inte var fallet, att bristerna i regelverket
            försätter många i onödigt trassliga och otrevliga situationer.
          </note>
          <note>
            Det för mig naturliga var då självfallet att fråga om detta.
            Min fråga av den 12 april inleddes på följande otvetydiga sätt:
            "I slutet av 1980-talet genomfördes ett antal reformer som berörde
            det som brukar kallas 'svaga grupper'". Döm om min förvåning när
            jag den 24 april får ett svar av typen goddag - yxskaft! Svaret
            handlar om något helt annat, nämligen de ändringar som gjordes
            1995 och främst berörde de underåriga. Om detta har jag inte frågat.
          </note>
          <note>
            Uppenbarligen har någon på departementet inte kunnat läsa innantill.
            Är det något departement där man måste behärska såväl semantik
            som hermeneutik är det ju Justitiedepartementet. Det är självfallet
            inte
          </note>
          <note>
            Thomas Bodström som har suttit och utarbetat svaret själv, men
            det allvarliga är att han har underskrivit detsamma - uppenbarligen
            utan att penetrera texten i fråga.
          </note>
          <note>
            När man drar ut texten på riksdagens utskriftsprogram står det
            längst ned: "Läs frågan". Det hade ju varit bra om så skett. Det
            är inte jag som har missförstått i detta ärende, och det är min
            plikt som riksdagsman att utföra mitt uppdrag som granskare och
            representant för många tusen väljare.
          </note>
          <note>
            När jag genom den nonchalans som jag upplevde vid mottagandet
            av frågesvaret inte fått möjlighet att utöva dessa mina uppgifter
            kände jag mig som demokrat, som politiker och som statsvetare
            kränkt. Det var en självklarhet att samma dag upprepa frågan,
            och då som interpellation. Min första tanke var också att den
            som så negligerat frågan, som är otroligt viktig för samhällets
            små och utsatta medlemmar, av sin chef måste sättas på plats,
            och då lämpligtvis på en annan plats än den nuvarande.
          </note>
          <note>
            Jag debatterade etik med statsministern här i kammaren i torsdags
            och citerade en tidigare svensk regeringschef, som sade att samhället
            inte ska skapa problem åt de små. När vi ibland ändå med våra
            schablonbeslut gör just detta känner jag det som min plikt som
            medmänniska och som politiker med uppdrag från människorna att
            verka för ett undanröjande av dessa problem. Jag kan bara beklaga
            att jag inte tagit upp den nu aktuella frågan tidigare.
          </note>
          <note>
            Den 17 maj kunde vi i pressen läsa årets resultat av JO:s granskning
            av överförmyndarna. I den artikel som fanns i Svenska Dagbladet
            kan man läsa:
          </note>
          <note>
            "Mängden med ärenden har ökat 'närmast explosionsartat' efter
            att fler psykiskt sjuka bor hemma . och allt fler behöver hjälp."
            Det här får kronofogden alltmer av, och man tycker själva att
            det är många onödiga ärenden. Om belastningen hos Kronofogdemyndigheten
            har vi kunnat läsa i pressen i dag, men det ska jag inte beröra
            ytterligare här.
          </note>
          <note>
            Överläggningen var härmed avslutad.
          </note>
          <note>
            34 § Svar på interpellation 2001/02:435 om biotekniska uppfinningar
          </note>
          <note>
            Anf. 181 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Kenneth Johansson har frågat om jag avser att lämna
            förslag till riksdagen om genomförandet av EG-direktivet om rättsligt
            skydd för biotekniska uppfinningar (98/44/EG), om jag avser verka
            för att direktivet omförhandlas och vilka åtgärder jag avser vidta
            för att det i patentlagstiftningen ska göras en tydlig åtskillnad
            mellan upptäckt och uppfinning.
          </note>
          <note>
            Inom Regeringskansliet utarbetades under förra året en departementspromemoria
            med förslag till genomförande av direktivet. Promemorian har remissbehandlats
            och ett femtiotal remissvar har kommit in. Som Kenneth Johansson
            helt riktigt påpekar har viss kritik framförts mot delar av förslagen,
            men låt mig säga att endast ett fåtal remissinstanser har invänt
            mot att direktivet genomförs i svensk lagstiftning.
          </note>
          <note>
            För närvarande pågår inom Regeringskansliet beredning av förslagen
            med hänsyn till de remissynpunkter som vi mottagit. Lagrådsremiss
            och proposition är planerade till i höst. När det gäller frågan
            om omförhandling följer vi löpande utvecklingen för att se om
            det finns behov av ändringar i regelsystemet på europeisk nivå.
            Frågan om eventuellt behov av framtida omförhandling av någon
            bestämmelse i direktivet berörs vidare av den pågående beredningen,
            som jag inte vill föregripa. Detsamma gäller frågan om gränsdragningen
            mellan upptäckt och uppfinning. Jag vill ändå ta tillfället i
            akt att med anledning av de frågor
          </note>
          <note>
            Kenneth Johansson tar upp framhålla följande.
          </note>
          <note>
            För att patentsystemet ska fylla funktionen att stimulera innovation
            och utveckling krävs att systemet är väl balanserat mellan olika
            samhällsintressen.
          </note>
          <note>
            Särskilt på bioteknikområdet gör sig också viktiga etiska aspekter
            gällande i fråga om patentskydd för biologiskt material. I synnerhet
            gäller detta mänskligt biologiskt material.
          </note>
          <note>
            Min bedömning är att direktivet inte innebär någon utvidgning
            av möjligheterna till patent jämfört med vad som redan gäller
            i Sverige. Direktivet slår fast en praxis som redan i dag tillämpas
            av Patentoch registreringsverket och det europeiska patentverket.
            Enligt direktivet och gällande svensk praxis kan vad som enbart
            är en upptäckt inte patenteras. Jag delar helt synsättet att upptäckter
            inte ska kunna patenteras och jag kan försäkra Kenneth Johansson
            att jag noga följer utvecklingen när det gäller frågan om gränsdragningen
            mellan upptäckt och uppfinning.
          </note>
          <note>
            För att patentera en gensekvens krävs att funktionen av den har
            fastställts och att det finns en industriellt tillämpbar användning.
            Det krävs också att de grundläggande kraven om nyhet och uppfinningshöjd
            är uppfyllda för att patent ska kunna beviljas. Patent som gäller
            i Sverige för gensekvenser har sedan nästan 20 år tillbaka beviljats
            i enlighet med nu nämnda förutsättningar. Sådana patent har stor
            betydelse på läkemedelsområdet.
          </note>
          <note>
            Jag är dock medveten om att frågan om patent på gener och genetiskt
            material är komplex. Självklart måste människans värdighet och
            integritet skyddas.
          </note>
          <note>
            Jag anser att direktivet och förslaget om genomförande vi lagt
            fram uppfyller detta krav. För mig är det givet att människokroppen
            i sina olika bildnings- och utvecklingsstadier inte ska kunna
            utgöra en patenterbar uppfinning. Detta är och förblir för mig
            en orubblig grundbult.
          </note>
          <note>
            Kenneth Johansson tar också upp de uppmärksammade bröstcancergenpatenten.
            Jag förstår den oro som kan finnas när det gäller effekterna av
            hur dessa patent utövas av enskilda företag. Som jag sade innan
            måste patentsystemet vara väl balanserat mellan olika samhällsintressen
            och vara utformat så att användningen av patenterad teknik sker
            på rimliga villkor.
          </note>
          <note>
            Skulle ett patent missbrukas på ett sätt som innebär att starka
            samhällsintressen hotas kan ytterst också så kallad tvångslicens
            beslutas av domstol. En sådan licens innebär att uppfinningen
            kan utövas utan patenthavarens samtycke. Målsättningen måste dock
            vara att tvångslicenser endast ska behövas i undantagsfall.
          </note>
          <note>
            Jag vill också i fortsättningen se en utveckling där innovatörer
            och investerare kan lita till ett tydligt skydd, så att nya och
            viktiga uppfinningar tas fram och kommer till användning. När
            det gäller de aktuella patenten ska också sägas att fortsatt överprövning
            för närvarande pågår vid det Europeiska patentverket.
          </note>
          <note>
            Vi får inte glömma att patent är en viktig förutsättning för
            utveckling och investeringar inom bioteknikområdet. Detta gäller
            inte minst för utvecklingen av nya läkemedel där det är fråga
            om betydande investeringskostnader och långa utvecklingstider.
          </note>
          <note>
            Avsaknaden av möjligheter till bioteknikpatent skulle innebära
            att viktiga investeringar inom området skulle utebli. Skyddet
            måste vara väl balanserat för att skapa goda förutsättningar för
            utvecklingen. Patentsystemet måste stå i god samklang med grundläggande
            etiska hänsynstaganden i samhället. Jag är övertygad om att genomförandet
            av direktivet kan bidra till att uppnå dessa mål. Samtidigt är
            jag medveten om att vi ständigt måste se över systemet i takt
            med att samhället utvecklas.
          </note>
          <note type="speaker">
            Anf. 182 KENNETH JOHANSSON (c):
          </note>
          <note>
            Fru talman! Jag får tacka för svaret, justitieministern.
          </note>
          <note>
            Först av allt vill jag understryka att jag och Centerpartiet
            tycker att det är viktigt att det finns möjlighet att få patent
            på biotekniska uppfinningar. Jag välkomnar en europeisk och internationell
            harmonisering på det området. Men det måste vara en vettig lagstiftning,
            och den måste bygga på aktuella kunskaper.
          </note>
          <note>
            Låt mig inledningsvis slå fast att vi måste ha klara gränser
            mot en icke acceptabel kommersialisering och monopolisering. Människokroppen
            ska inte under några omständigheter kunna patenteras. Möjligheterna
            till vård och etiskt godtagbar forskning får heller inte inskränkas.
            En viktig grundprincip är att patent ska avse uppfinningar, inte
            upptäckter.
          </note>
          <note>
            Justitieministern säger att endast ett fåtal remissinstanser
            har invändningar mot att direktivet genomförs. Jag undrar om vi
            har tagit del av samma underlag. Trots utgångspunkten att direktivet
            till varje pris ska genomföras i svensk lag har flera tunga remissinstanser
            gett massiv kritik. Patentbesvärsnämnden,
          </note>
          <note>
            Statens medicinsk-etiska råd, Gentekniknämnden och
          </note>
          <note>
            Landstingsförbundet är några av dem.
          </note>
          <note>
            Runtom i Europa protesterar alltfler mot direktivet: Europarådet,
            nationella etiska råd, flera regeringar och många patientföreningar.
            Justitieministern verkar vara beredd att införa en lag som vi
            redan vet är bristfällig. Alla i den här församlingen är väl medvetna
            om att det är ett elände att införa dåliga lagar.
          </note>
          <note>
            Varför lyssnar inte justitieministern på kritiken?
          </note>
          <note>
            Ministern säger indirekt att det är självklart att patentlagstiftningen
            ska göra tydlig åtskillnad mellan upptäckt och uppfinning. Det
            är just detta som saknas. Direktivet och det svenska lagförslaget
            ger ingen klar vägledning om och när en gensekvens ska anses vara
            en uppfinning. Som direktivet är formulerat är en gen eller gensekvens
            patentbar så snart den har isolerats, dvs. tagits ut ur kroppen.
            Detta öppnar för alltför breda patent. Det är ett problem som
            justitieministern valt att inte kommentera.
          </note>
          <note>
            Justitieministern verkar inte heller se några risker för hälso-
            och sjukvårdens del, utan hänvisar till möjligheten att via licens
            få tillgång till tekniken och därmed till den inmutade genen.
            Själv är jag bekymrad över de breda patenten och över att detta
            är säljarens marknad. Vi kan faktiskt inte förutse hur prislappen
            ser ut.
          </note>
          <note>
            Ett annat bekymmer som i hög grad rör hälso- och sjukvården är
            att genpatent faktiskt också kan vara integritetskränkande. Det
            amerikanska företaget Myraid Genetics patent på att diagnosticera
            bröst- och äggstockscancer hos enskilda kvinnor kränker kvinnans
            integritet. Inser inte justitieministern det?
          </note>
          <note>
            Ser ministern verkligen inget behov av åtgärder för tydlig åtskillnad
            mellan upptäckt och uppfinning?
          </note>
          <note>
            Ser ministern inte heller behov av åtgärder och de problem som
            kan förutses för hälso- och sjukvården -
          </note>
          <note>
            patienters integritet för medicinsk forskning?
          </note>
          <note>
            Lyssna på kritiken! Lyssna på oron, ministern!
          </note>
          <note>
            Lägg lagförslaget åt sidan och omförhandla EG-
          </note>
          <note>
            direktivet!
          </note>
          <note>
            Anf. 183 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Jag vill säga att det alltså är Statens medicinsk-etiska
            råd som har sagt att detta inte bör genomföras. När det gäller
            åtskillnaden mellan upptäckt och uppfinning tror jag att vi har
            samma uppfattning om vad som bör gälla. Enligt regeringens uppfattning
            är det här alltså ingen upptäckt och ska inte bedömas som det.
            Direktiven håller fast vid principen att vad som enbart är en
            upptäckt inte kan patenteras.
          </note>
          <note>
            När det gäller gensekvenser fastslår direktivet att det för att
            patent ska vara möjligt krävs att gensekvensens funktion fastställs.
            Vidare måste det finnas en yrkesmässig användning av gensekvensen,
            och denna måste framgå av patentansökan. Funktion och användning
            finns exempelvis när man har lyckats fastställa vilket protein
            en gensekvens kodar för och kan ange en terapeutisk användning
            av proteinet.
          </note>
          <note>
            Visst vet jag att det finns en viss oro. Jag vet också att det
            har funnits problem, men jag ska inte uttala mig om något enskilt
            fall. Men visst kan man känna en oro för det.
          </note>
          <note>
            Nu finns det möjlighet till frivilliga licenser och tvångslicenser.
            Men visst kan det finnas anledning att känna oro. Men detta direktiv
            bygger alltså på att man genomför det som redan är praxis i Sverige.
          </note>
          <note type="speaker">
            Anf. 184 KENNETH JOHANSSON (c):
          </note>
          <note>
            Fru talman! Jag tycker att ministern lite grann negligerar det
            som faktiskt har framförts av dem som har mycket kritiska synpunkter.
            SMER är en av dem.
          </note>
          <note>
            Jag vidhåller att som direktivet är formulerat är en gen eller
            en gensekvens patenterbar så snart den tagits ur kroppen, vilket
            öppnar för alltför breda patent.
          </note>
          <note>
            Krav som ministern tidigare har uttryckt i artiklar och annat,
            bl.a. med rubriken "Patent på gener måste förbjudas", garanteras
            inte i detta direktiv. Jag och
          </note>
          <note>
            Centerpartiet är kompromisslösa. Det ska inte vara möjligt att
            ta patent på liv.
          </note>
          <note>
            En DNA-sträng är en DNA-sträng vare sig den finns i min kropp
            eller i provrör. Den DNA-sträng som jag har lämnat ifrån mig med
            ett vävnadsprov och som utgör förutsättningen för ett patent skiljer
            sig alltså inte från den DNA-sträng som företaget använder för
            diagnostik hos andra patienter med samma sjukdom. Samma information
            finns i de bägge DNA-
          </note>
          <note>
            strängarna. Det är samma enzym som används i bägge processerna.
            Det är enbart platsen för produktionen som skiljer.
          </note>
          <note>
            Då direktivet togs fram trodde man att sambanden mellan genetiska
            förändringar och hur en organism eller en individ fungerar var
            betydligt mer entydiga än de visat sig vara.
          </note>
          <note>
            Människor har ca 30 000 gener. Forskarna räknar med att det finns
            minst 300 000 och kanske upp emot en miljon olika äggviteämnen
            i människokroppen.
          </note>
          <note>
            Sambanden mellan gener och äggviteämnen är komplexa, och avgränsningen
            av ett patent på en gen är närmast en omöjlig uppgift. Hur ska
            patenttjänstemännen klara detta när inte ens forskarna gör det?
          </note>
          <note>
            Beviljas patent för en gen som tagits ur kroppen, produktskyddas
            genen och dess tillämpningar. Problemet är att framtida ännu inte
            kända funktioner och tillämpningar av genen ingår i patentet.
            Orimligt breda patent riskerar att blockera snarare än att stimulera
            utvecklingen. Den fria kunskapsutvecklingen och forskningen kan
            hämmas och sjukvårdskostnaderna drivas i höjden. Kunskapen om
            oss själva och våra gener stannar innanför låsta dörrar och blir
            för dyr att komma åt. Vill vi ha en sådan utveckling. Nej, självfallet
            inte.
          </note>
          <note>
            Men det är inte bara teorier. Jag hänvisar åter till
          </note>
          <note>
            Myraid Genetics patent på bröstcancergenen.
          </note>
          <note>
            Dessutom är samma företags patent att diagnostisera bröst- och
            äggstockscancer hos enskilda kvinnor integritetskränkande. Det
            är ingen tvekan om det.
          </note>
          <note>
            Varken hon själv eller ansvarig läkare kan påverka hur analysresultatet
            används i framtiden. Och jag förstår att bröstcancerföreningar
            runtom i Europa protesterar mot direktivet.
          </note>
          <note>
            Ett annat område som jag uppmanar ministern att närmare analysera
            och som jag har tagit upp i interpellationen är att väsentliga
            delar av den embryonala stamcellsforskningen enligt direktivets
            formuleringar skulle kunna anses strida mot allmän ordning och
            goda seder.
          </note>
          <note>
            Jag beklagar att ministern inte ser risken för och allvaret av
            alltför breda patent. Kontentan kan ju faktiskt bli att ministern
            avser att tillåta patent på liv, och jag tror inte att det är
            ministerns avsikt. Ser ministern inte heller problemet med direktivet
            kontra stamcellsforskningen?
          </note>
          <note>
            Anf. 185 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Jag vill hänvisa till vad som tidigare har sagts.
            Jag vill bara understryka att jag också delar den uppfattningen
            när vi ser ett komplext system.
          </note>
          <note>
            Men erfarenheten visar ändå att det fungerar generellt sett.
            Men visst kan det finnas en risk och en oro. Jag håller med om
            det. Man har ju tidigare kunnat patentera gensekvenser.
          </note>
          <note>
            Vi har alltså olika uppfattningar om hur detta ska tolkas när
            det gäller upptäckt och uppfinning. Men jag vill avslutningsvis
            säga att det är regeringens uppfattning att detta överensstämmer
            med svensk praxis.
          </note>
          <note type="speaker">
            Anf. 186 KENNETH JOHANSSON (c):
          </note>
          <note>
            Fru talman! Avslutningsvis beklagar jag att ministern verkar
            avse att lägga fram en proposition i höst som i stort ska bygga
            på direktivet. Jag beklagar också att ministern inte avser att
            snarast ta initiativ för omförhandling av direktivet. Det är enligt
            min mening motiverat. Ministern tar för lätt på kritiken.
          </note>
          <note>
            Däremot är jag nöjd med att ministern åtminstone inte helt avfärdar
            den oro som jag och många andra ger uttryck för och de frågeställningar
            som jag har väckt i min interpellation. Jag hoppas att det är
            ett uttryck för att detta är frågor som ministern aktivt kommer
            att arbeta med i departementet och att vi så småningom kommer
            att kunna se förbättringar av förslaget och få åtminstone delvis
            tillfredsställande svar.
          </note>
          <note>
            Mest trängande är att tillse att patentlagstiftningen kommer
            att göra en åtskillnad mellan upptäckt och uppfinning. Det gör
            inte direktivet från 1998, och det gör inte heller det lagförslag
            som presenterats.
          </note>
          <note>
            Biotekniska patent måste göras användningsbundna, dvs. det ska
            vara tekniken och inte genen eller en annan biologisk beståndsdel
            som ska kunna patenteras.
          </note>
          <note>
            Nu förväntar jag mig att justitieministern vidtar de åtgärder
            som krävs för att vi ska få en lagstiftning som är anpassad till
            dagens biologiska kunskap och som stimulerar och inte hämmar forskning
            och utveckling och som inte får negativa återverkningar för hälso-
            och sjukvården. Är detta möjligt att åstadkomma utan att direktivet
            omförhandlas? Mitt svar på frågan är nej.
          </note>
          <note>
            Överläggningen var härmed avslutad.
          </note>
          <note>
            35 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Konstitutionsutskottets betänkanden 2001/02:KU27
          </note>
          <note>
            och KU36
          </note>
          <note>
            Skatteutskottets betänkanden 2001/02:SkU27 och
          </note>
          <note>
            SkU25
          </note>
          <note>
            Lagutskottets betänkanden 2001/02:LU21-LU23 och
          </note>
          <note>
            LU25
          </note>
          <note>
            Trafikutskottets betänkanden 2001/02:TU12-TU14
          </note>
          <note>
            Arbetsmarknadsutskottets betänkande 2001/02:AU9
          </note>
          <note>
            Socialutskottets betänkande 2001/02:SoU20
          </note>
          <note>
            36 § Bordläggning
          </note>
          <note>
            Anmäldes och bordlades
          </note>
          <note>
            Skrivelse
          </note>
          <note>
            2001/02:188 Utbildning för kunskap och jämlikhet -
          </note>
          <note>
            regeringens utvecklingsplan för kvalitetsarbetet i förskola,
            skola och vuxenutbildning
          </note>
          <note>
            Justitieutskottets betänkanden
          </note>
          <note>
            2001/02:JuU22 Godkännande av rambeslut om åtgärder mot terrorism
          </note>
          <note>
            2001/02:JuU25 Sveriges tillträde till Förenta nationernas internationella
            konvention om bekämpande av finansiering av terrorism
          </note>
          <note>
            2001/02:JuU9 Unga lagöverträdare
          </note>
          <note>
            2001/02:JuU26 Medling med anledning av brott
          </note>
          <note>
            2001/02:JuU27 Straffansvaret för gränsöverskridande människohandel
          </note>
          <note>
            37 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 maj
          </note>
          <note>
            2001/02:1240 av Ester Lindstedt-Staaf (kd) till miljöminister
            Kjell Larsson
          </note>
          <note>
            Åtgärdsstrategier för miljön
          </note>
          <note>
            2001/02:1241 av Chatrine Pålsson (kd) till finansminister Bosse
            Ringholm
          </note>
          <note>
            Ungdomar med socialbidragstagande föräldrar
          </note>
          <note>
            2001/02:1242 av Chatrine Pålsson (kd) till socialminister Lars
            Engqvist
          </note>
          <note>
            Tandhälsan
          </note>
          <note>
            2001/02:1243 av Per Unckel (m) till statsrådet Mona
          </note>
          <note>
            Sahlin
          </note>
          <note>
            Sveriges 3 G-utbyggnad
          </note>
          <note>
            2001/02:1244 av Alice Åström (v) till justitieminister
          </note>
          <note>
            Thomas Bodström
          </note>
          <note>
            Osmo Vallo-utredningen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 4 juni.
          </note>
          <note>
            38 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 maj
          </note>
          <note>
            2001/02:1168 av Lennart Värmby (v) till statsrådet
          </note>
          <note>
            Britta Lejon
          </note>
          <note>
            Poströstning
          </note>
          <note>
            2001/02:1175 av Ester Lindstedt-Staaf (kd) till näringsminister
            Björn Rosengren
          </note>
          <note>
            Ideellt arbete vid arbetslöshet
          </note>
          <note>
            2001/02:1177 av Eva Arvidsson (s) till statsrådet
          </note>
          <note>
            Mona Sahlin
          </note>
          <note>
            A-kassan vid ideellt arbete
          </note>
          <note>
            2001/02:1179 av Helena Zakariasén (s) till näringsminister Björn
            Rosengren
          </note>
          <note>
            Elräkningar
          </note>
          <note>
            2001/02:1184 av Elver Jonsson (fp) till näringsminister Björn
            Rosengren
          </note>
          <note>
            A-kasserättigheter vid ideellt arbete
          </note>
          <note>
            den 27 maj
          </note>
          <note>
            2001/02:1171 av Carina Hägg (s) till statsrådet Ulrica Messing
          </note>
          <note>
            Dopningskontroll av kvinnor
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 4 juni.
          </note>
          <note>
            39 § Kammaren åtskildes kl. 18.47.
          </note>
          <note>
            Förhandingarna leddes av talmannen från sammanträdets början
            t.o.m. 11 §
          </note>
          <note>
            anf. 43 (delvis), av andre vice talmannen därefter t.o.m. 18
            § anf. 81
          </note>
          <note>
            (delvis), av talmannen därefter t.o.m. 28 § anf. 146 (delvis)
          </note>
          <note>
            och av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
