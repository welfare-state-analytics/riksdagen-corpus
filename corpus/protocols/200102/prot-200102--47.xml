<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--47</head>
          <docDate when="2001-12-13 00:00:00">2001-12-13 00:00:00</docDate>
        </div>
      </front>
      <body>
        <div>
          <note>
            19.00 - 21.44
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 7 december.
          </note>
          <note>
            2 § Meddelande om statistiska uppgifter om riksdagsarbetet
          </note>
          <note>
            Talmannen meddelade att statistiska uppgifter om riksdagsarbetet
            delats ut till kammarens ledamöter.
          </note>
          <note>
            Statistiken fogas som bilaga till detta protokoll.
          </note>
          <note>
            3 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            2001/02:FPM28 Gränsvärden för vissa steroidhormoner i livsmedel
            KOM (2001) 627 till miljö- och jordbruksutskottet
          </note>
          <note>
            2001/02:FPM29 Omställning av mark i Portugal från odling av jordbruksgrödor
            till extensiv djuruppfödning KOM (2001) 559 till miljö- och jordbruksutskottet
          </note>
          <note>
            2001/02:FPM30 Domstols behörighet och erkännande och verkställighet
            av domar i mål om föräldraansvar KOM (2001) 505 till lagutskottet
          </note>
          <note>
            4 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2001/02:70, 72 och 73 till konstitutionsutskottet
          </note>
          <note>
            Kammaren biföll talmannens förslag att motionstiden för ovanstående
            propositioner skulle förlängas till fredagen den 18 januari 2002.
          </note>
          <note>
            5 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Utrikesutskottets betänkande 2001/02:UU2
          </note>
          <note>
            Finansutskottets betänkanden 2001/02:FiU2-FiU5
          </note>
          <note>
            6 § Kommunikationer och infrastruktur för ett långsiktigt hållbart
            transportsystem
          </note>
          <note>
            Föredrogs trafikutskottets betänkande 2001/02:TU1
          </note>
          <note>
            Utgiftsområde 22 Kommunikationer (prop. 2001/02:1
          </note>
          <note>
            delvis och prop. 2001/02:34)
          </note>
          <note>
            trafikutskottets betänkande 2001/02:TU2
          </note>
          <note>
            Infrastruktur för ett långsiktigt hållbart transportsystem (prop.
            2001/02:1 delvis och prop.
          </note>
          <note>
            2001/02:20).
          </note>
          <note type="speaker">
            Anf. 1 TALMANNEN:
          </note>
          <note>
            Vi har i detta ärende den längsta talarlista som har förekommit
            på mycket länge, med förhållandevis långa talartider anmälda.
            Det finns risk för att vi på föreskriven tid inte hinner genomföra
            debatten om vi inte från början ålägger oss ambitionen att hålla
            och helst korta ned talartiden. Om vi inte gör det kan jag senare
            tvingas besluta om restriktioner i talartiden.
          </note>
          <note type="speaker">
            Anf. 2 MONICA ÖHMAN (s):
          </note>
          <note>
            Fru talman! Jag ska försöka ta upp övergripande delar ur trafikutskottets
            betänkande nr 1, som behandlar budgeten för 2002 och utgiftsområde
            22
          </note>
          <note>
            Kommunikationer.
          </note>
          <note>
            Likaså vill jag ta upp övergripande delar ur betänkande nr 2,
            som behandlar infrastruktur för ett långsiktigt hållbart transportsystem.
          </note>
          <note>
            När det gäller frågor som berör vägar, järnvägar, luftfart och
            grundläggande kassaservice samt frågan om en ny utredning av M/S
            Estonias förlisning tänker jag inte gå in på detaljer eller kommentarer
            om reservationerna, eftersom det kommer partikamrater från utskottet
            efter mig som tar upp dessa frågor.
          </note>
          <note>
            Låt mig börja med budgetbetänkandet. Jag vill inledningsvis yrka
            bifall till förslaget i utskottets betänkande i dess helhet och
            avslag på samtliga 33
          </note>
          <note>
            reservationer.
          </note>
          <note>
            Budgetramen för 2002 omfattar 24,5 miljarder kronor. Vad gäller
            fördelningen mellan de olika anslagen kan jag säga att vi anser
            anslagen vara väl avvägda, och vi ställer oss bakom regeringens
            förslag.
          </note>
          <note>
            Att transportpolitiken har mycket stor betydelse för vårt land
            kan vi nog vara överens om. Likaså kan vi vara överens om de transportpolitiska
            målen, som är följande:
          </note>
          <note>
            · ett tillgängligt transportsystem
          </note>
          <note>
            · en hög transportkvalitet
          </note>
          <note>
            · en säker trafik
          </note>
          <note>
            · en god miljö
          </note>
          <note>
            · en positiv regional utveckling.
          </note>
          <note>
            Trafiksäkerheten har varit en viktig fråga för utskottet. Jag
            vill gärna göra en positiv tolkning av läget och tro att vi även
            framgent kommer att anse att detta är viktigt.
          </note>
          <note>
            Antalet döda i trafiken bör minska till att 2007
          </note>
          <note>
            understiga 270 personer. Det s.k. elvapunktsprogrammet är ett
            led i trafiksäkerhetsarbetet, och det gäller fortfarande. Programmet
            säger bl.a. att de farligaste vägarna ska prioriteras när det
            gäller åtgärder i vägmiljöerna.
          </note>
          <note>
            Fru talman! Vår miljö har vi också ansvar för.
          </note>
          <note>
            Därför måste vi satsa på ett så miljövänligt transportsystem
            som möjligt. Vi måste också satsa på ett sådant sätt att vi underlättar
            för en kombination av transportslagen. Att vi behöver transporter
            står utom allt tvivel - det må sedan gälla transporter för näringslivets
            behov eller människors behov av att resa.
          </note>
          <note>
            Att vägnätet har stora brister är helt klart, men vi får inte
            blunda för att även järnvägen har behov och framför allt möjligheter
            att klara framtida transporter.
          </note>
          <note>
            Det är just för att behoven är så stora som regeringen föreslår
            en satsning i närtid på ca 12 miljarder för åren 2002-2004. Dessa
            medel ska bl.a. användas för att sätta i gång projekt som är klara
            att startas, men som på grund av bristande ekonomi inte har kunnat
            starta.
          </note>
          <note>
            Det är med förvåning man ser att moderaterna vill minska anslaget
            för investeringar och underhåll av järnvägarna med 690 miljoner
            kronor under 2002.
          </note>
          <note>
            Folkpartiet minskar med hela 1,5 miljarder kronor.
          </note>
          <note>
            Hur ska vi då klara av alla de behov som finns när det gäller
            underhåll och byggnation? Ingen har väl missat att behoven är
            stora. Det gäller inte minst utrymmen på spåren, när gods- och
            persontrafik ska trängas på samma spår. Bortser ni helt från denna
            verklighet?
          </note>
          <note>
            Fru talman! Jag vill säga några ord om den grundläggande kassaservicen.
            Regeringen föreslår att det anslag som går till Posten AB, som
            ska tillhandahålla denna tjänst, ska fördubblas från 200 till
            400
          </note>
          <note>
            miljoner kronor. Det är ett förslag som majoriteten ställer sig
            bakom.
          </note>
          <note>
            Men hur blir det i ett borgerligt samhälle? Moderaterna, Kristdemokraterna
            och Folkpartiet föreslår att denna tjänst ska upphandlas i konkurrens.
            Blir tjänsten gratis då? I det moderata budgetalternativet står
            det nämligen att man ska plocka bort dessa 400 miljoner. Hur ska
            ni egentligen ha det?
          </note>
          <note>
            Det finns några ord som går igen när man läser de borgerliga
            budgetalternativen. Det är orden avreglera, bolagisera och privatisera.
            Detta löser alla problem.
          </note>
          <note>
            När det gäller synen på privatisering av statlig verksamhet finns
            det en djup klyfta mellan oss socialdemokrater och det s.k. borgerliga
            alternativet. För oss socialdemokrater är statligt ägande ett
            viktigt medel för att nå våra politiska mål. Det är ett medel
            bland många andra.
          </note>
          <note>
            I detta sammanhang kan lagstiftning vara det effektivaste medlet.
            I andra sammanhang kan det vara konkurrensutsättning eller avreglering,
            och i vissa fall kan det vara privatisering.
          </note>
          <note>
            Men det är medel. Det kan inte bli annat än medel och verktyg
            för att nå de transportpolitiska målen eller andra politiska mål.
            Den borgerliga konkurrensutsättningen, avregleringen och slutligen
            privatiseringen och utförsäljningen är ett ideologiskt mål.
          </note>
          <note>
            Ska vi ha rätten att bo där vi önskar i Sverige? Ska vi ha rätten
            att etablera företag där vi vill i Sverige?
          </note>
          <note>
            Ska vi ha rätten att arbeta var vi vill i Sverige? För mig är
            svaret ja. Då blir motfrågan denna: Vem tar ansvaret för helheten
            sedan vi har privatiserat? Vem ska känna ansvar för att hela landet
            ska ha tillgång till infrastruktur, oavsett om det gäller vägar,
            järnvägar, luftfart eller något annat?
          </note>
          <note>
            Mitt svar är att staten måste ha det övergripande ansvaret för
            att vi ska nå detta. Då får vi alla tillgång till infrastruktur.
            Då kan man inte blint avreglera, bolagisera och privatisera.
          </note>
          <note>
            Jag vill nu gå över till utskottets betänkande nr 2, som handlar
            om infrastruktur för ett långsiktigt hållbart transportsystem.
          </note>
          <note>
            Infrastrukturen behövs för att främja tillväxt, regional utveckling
            och omställning till ett ekologiskt hållbart Sverige. Vi måste
            göra insatser för att skapa förutsättningar för vidgade arbetsmarknader,
            för att förbättra trafiksäkerheten och för att stärka kollektivtrafikens
            konkurrenskraft.
          </note>
          <note>
            De fem transportpolitiska målen ligger fast. Dessutom föreslås
            ett nytt mål, nämligen målet om ett jämställt transportsystem.
            Det är bra. Vi vet att kvinnor använder kollektivtrafik oftare
            än män, men det är inte i så stor utsträckning kvinnor som är
            med och utformar trafiken. Detta måste vi få ändring på. Kollektivtrafik
            måste utgå från kunden.
          </note>
          <note>
            Jag hoppas att Kollektivtrafikutredningen ska kunna presentera
            ett bra förslag i den riktningen och att vi får fler kvinnor i
            beslutande ställning framgent.
          </note>
          <note>
            Behovet är mycket stort när det gäller satsningar på att förbättra
            drift och underhåll av väg- och järnvägsnätet. Det gäller särskilt
            vägnätet, där underhållet på många håll blir eftersatt. Därför
            är det särskilt viktigt att prioritera arbetet med att bevara
            och säkerställa den redan befintliga infrastrukturen.
          </note>
          <note>
            Även om behoven på vägnätet är stora får vi inte bortse från
            järnvägen. Det infrastrukturförslag som nu behandlas är ett viktigt
            steg i riktning mot ett långsiktigt hållbart transportsystem.
            Tanken är att vi måste öka järnvägens konkurrenskraft när det
            gäller både gods- och persontrafik för att på så sätt öka säkerheten
            på vägarna och samtidigt få ned utsläppen.
          </note>
          <note>
            I dag är vägtransporterna det helt dominerande trafikslaget för
            såväl person- som godstransporter.
          </note>
          <note>
            Det måste vi försöka ändra. Järnvägens nytta för exportmarknaden,
            för turistindustrin, för miljön och för befolkningen i ett glest
            och avlägset land kan vi inte bortse ifrån. Faktum är att tågresandet
            har ökat kraftigt.
          </note>
          <note>
            Fru talman! Regeringens förslag, vilket utskottsmajoriteten ställer
            sig bakom, innebär en satsning på
          </note>
          <note>
            364 miljarder kronor under perioden 2004-2015.
          </note>
          <note>
            När man studerar de borgerliga alternativen är inte skillnaderna
            så stora att de skulle motivera de höga brösttoner som funnits
            i debatten på senare tid om att det är för lite pengar. Jag går
            inte in på fördelningen eftersom jag förutsätter att detta kommer
            att diskuteras under kommande avsnitt i denna debatt. Låt mig
            endast kommentera en enda reservation, nämligen reservation 8.
            I den reserverar vi socialdemokrater oss tillsammans med Vänsterpartiet
            mot majoritetens förslag.
          </note>
          <note>
            Avsnittet handlar om införande av trängselavgifter. Regeringen
            har för avsikt att ge ett tilläggsuppdrag till Stockholmsberedningen
            att utreda frågan.
          </note>
          <note>
            Regeringen säger att det måste vara kommunerna eller regionerna
            som ska besluta om att ansöka om införande av sådana avgifter.
            Regeringen säger också att det bör vara en betydande majoritet
            bakom förslaget om man ansöker om detta, en uppfattning som delas
            av oss socialdemokrater och vänsterpartister.
          </note>
          <note>
            Majoriteten, de borgerliga och Miljöpartiet, bortser från behovet
            av bred majoritet i den kommun eller region som ansöker. Majoritet
            är majoritet, säger man. Detta kan bara tolkas på ett sätt. Bl.a.
            moderaterna har alltid sagt sig vara emot avgifter av detta slag.
            Nu vill man göra det lättare med införandet.
          </note>
          <note>
            Fru talman! Jag yrkar naturligtvis bifall till reservation 8.
            Jag yrkar också bifall till utskottets förslag i övrigt och avslag
            på samtliga övriga reservationer.
          </note>
          <note>
            Avslutningsvis vill jag säga detta: Nu har det kritiserats och
            åter kritiserats att propositionen varit försenad. När den då
            anländer är det för sent och för lite pengar. Det kan aldrig vara
            för sent att vidta de åtgärder som så väl behövs. Detta är mitt
            budskap:
          </note>
          <note>
            Nu tycker jag att det är dags att avsluta den eländiga klagosången.
            Nu fattar vi beslut och låter väg- och banverk få besked om vad
            man ska planera för. Tack för ordet!
          </note>
          <note>
            (Applåder)
          </note>
          <note type="speaker">
            Anf. 3 PER-RICHARD MOLÉN (m):
          </note>
          <note>
            Fru talman! Redan i början av den här debatten vill jag konstatera
            att vi i den moderata riksdagsgruppen är klara motståndare till
            att införa trängselavgifter. Vi kommer inte att medverka till
            att trängselavgifter införs.
          </note>
          <note>
            Trafikutskottets ordförande Monica Öhman har i en presskommentar
            hävdat att vi moderater i trafikutskottet varit positiva till
            trängselavgifter. Utskottets skrivning blev inte bra och ger upphov
            till vissa misstolkningar åt det hållet. Men det finns ingen som
            helst tveksamhet vad gäller den moderata inställningen till trängselavgifter.
            Här säger vi nej och ingenting annat än nej! Detta vill jag få
            noterat i riksdagens protokoll.
          </note>
          <note>
            Monica Öhmans sätt att reagera kan dock inte tolkas på annat
            sätt än att socialdemokraterna, som under alla åren efter 1994
            inget gjort för att lösa stockholmarnas trafikstockningar, nu
            vill införa trängselavgifter. S är uppenbarligen berett - även
            om man nu har för avsikt att dimlägga frågan i en utredning -
          </note>
          <note>
            att efter valet nästa år genomföra trängselavgifter i
          </note>
          <note>
            Stockholm.
          </note>
          <note>
            Medvetet har den socialdemokratiska regeringen skjutit upp frågan
            om nya trafikleder för att till slut komma i ett läge då den har
            möjlighet att plocka stockholmarna på mera pengar i form av trängselavgifter.
            Det är uppenbarligen detta stockholmarna kan förvänta sig om socialdemokraterna
            vinner valet.
          </note>
          <note>
            Jag vill, fru talman, innan jag går över till att diskutera den
            del av statsbudgeten för år 2002 som gäller trafikpolitiken och
            den del som behandlar regeringens förslag till infrastrukturplan
            för vägar och järnvägar för tiden fram till 2015, yrka avslag
            på majoritetens förslag och bifall till samtliga reservationer
            som vi moderater undertecknat. Jag kommer att begära rösträkning
            på reservation 4 i trafikutskottets betänkande TU1 och på reservation
            1 i trafikutskottets betänkande TU2.
          </note>
          <note>
            Framöver kommer jag att ägna mig åt mera allmänna trafikpolitiska
            spörsmål i anslutning till de två aktuella betänkandena, medan
            Lars Björkman lite längre fram kommer att ta upp järnvägar och
            vägar lite mera ingående och då kommentera en del av det som Monica
            Öhman tog upp i sitt inledningsanförande. Därefter kommer Birgitta
            Wistrand i sitt anförande att ta upp diskussionerna kring trafiksäkerheten
            och Jan-Evert Rådhström att samla upp en del övriga trafikpolitiska
            frågor som är viktiga för vårt land.
          </note>
          <note>
            Men först ska jag ta upp frågan om grundläggande kassaservice.
          </note>
          <note>
            Vi moderater, kristdemokrater och folkpartister har i motsats
            till majoriteten uppfattningen att den grundläggande kassaservicen
            ska upphandlas i konkurrens och inte skötas av Posten AB med ett
            årligt anslag på 400 miljoner kronor.
          </note>
          <note>
            Låt mig för klarhetens skull säga att detta inte har någonting
            med lantbrevbäringen att göra. Lantbrevbäringen upplever vi moderater
            som synnerligen angelägen utifrån många utgångspunkter. Den kassaservice
            som kopplas till lantbrevbärarna i deras möte med gamla och handikappade,
            långt borta från sina tätorter, måste ses som en självklar social
            funktion som ska lösas av samhället.
          </note>
          <note>
            Utgångspunkten måste vara att vi ska ha en grundläggande kassaservice
            med hög kvalitet i hela vårt land, så att alla kan utföra sina
            utbetalningar och ta emot pengar oberoende av var man bor.
          </note>
          <note>
            Men det finns andra aktörer än Posten - ICA,
          </note>
          <note>
            Konsum och bensinstationer och andra serviceverksamheter runtom
            i landet - som kan sköta detta väl så bra och som många gånger
            behöver det för att själva kunna överleva. Dessa måste få vara
            med och erbjuda sina tjänster. I stället för att passivt lägga
            ansvaret på
          </note>
          <note>
            Posten vill vi uppdra åt Post- och telestyrelsen att genomföra
            en upphandling av kassaservicetjänsterna.
          </note>
          <note>
            Dels tror jag att det kan bli billigare, dels tror jag att det
            kan bli bättre. Detta utesluter inte att Posten också får vara
            med och erbjuda tjänster och delta i upphandlingen på samma villkor
            som andra aktörer.
          </note>
          <note>
            Jag kan också göra en kommentar med anledning av några motioner
            om Estonia.
          </note>
          <note>
            Det har väckts ett antal motioner om en ny utredning av Estonias
            förvisning som behandlas i budgetbetänkandet. Regeringen och riksdagens
            samtliga partier har samrått i frågan ett antal gånger och varit
            överens. Samrådet har lett till att regeringen den 19
          </note>
          <note>
            april i år har gett Styrelsen för psykologiskt försvar i uppdrag
            att samla information med anknytning till
          </note>
          <note>
            Estonias förlisning och bygga upp databaser som gör det möjligt
            att tillhandahålla så mycket som möjligt av den information som
            allmänheten efterfrågar. I
          </note>
          <note>
            uppdraget ingår också att med utgångspunkt i det händelseförlopp
            som beskrivs i JAIC:s slutrapport komplettera faktamaterialet
            med ett exempel på hur fartyget i sjunkförloppets slutskede kan
            ha vattenfyllts.
          </note>
          <note>
            Därmed, fru talman, borde motionärernas krav vara tillgodosedda.
            Jag yrkar med detta avslag på reservation 15 i betänkande TU1.
          </note>
          <note>
            Jag går sedan över till budgetbetänkandet och betänkandet om
            infrastrukturen. Jag väljer att diskutera de långsiktiga frågorna
            i stället för att ägna mig åt några enskilda budgetposter för
            2002.
          </note>
          <note>
            Det som hänt i Näringsdepartementet sedan valet på hösten 1998
            och fram till nu är inte särskilt mycket. Det mest konkreta som
            man minns från den tid som Björn Rosengren varit kung över superdepartementet
            är väl utförsäljningen av Telia, som ledde till att hundratusentals
            människor i dag sitter med Teliaaktier vars värde i stort sett
            har halverats.
          </note>
          <note>
            En annan sak man minns är när regeringen omedelbart efter valet
            1998 - närmare bestämt den 5
          </note>
          <note>
            oktober 1998 - gick till riksdagen med en skrivelse om investeringsplaner
            för trafikens infrastruktur som avvek från de löften som socialdemokraterna
            ställde ut före valet. Den socialdemokratiska regeringen -
          </note>
          <note>
            den gången med Ines Uusmann som huvudansvarig -
          </note>
          <note>
            lurade det svenska folket.
          </note>
          <note>
            Förbifart Markaryd på E 4 och sträckan Rabbalshede-Svinesund
            på E 6 lyftes ut ur vägplanen, utbyggnaden av riksväg 44 villkorades
            på ett sätt som i princip var ett stopp. Västkustbanan ville man
            inte längre driva med samma kraft, citytunneln och kontinentalbanan
            i Malmöområdet, liksom de allvarliga trafikproblemen i Stockholmsregionen,
            lades in i ytterligare utredningar. Anslagen för att komma till
            rätta med det bristande underhållet på det mindre vägnätet drogs
            ned till en skamligt låg nivå, och sönderfallet av vägarna fortsatte
            med regeringens goda minne. Vägverket och Banverket hamnade i
            en situation där de nästan inte hade möjlighet att starta några
            nya projekt över huvud taget.
          </note>
          <note>
            I tre år, fru talman, har näringsministern varit ute och lovat
            pengar till vägar runtom i Sverige, på möten och på konferenser.
            Samtidigt kan vi konstatera, att i regeringens budgetar för 1999,
            2000 och 2001 har anslagen för vägar och järnvägar dragits ned
            till nivåer som inte stämmer med de som utlovades före valet.
          </note>
          <note>
            Så kan man beskriva det som är socialdemokratisk trafikpolitik:
            Utställda vallöften som svikits och ett kallsinne inför det svenska
            vägnätets sönderfall och alla de svårigheter som enskilda människor
            och företag drabbats av på grund av detta.
          </note>
          <note>
            En av konsekvenserna av Rosengrens och regeringens sätt att hantera
            trafikpolitiken är att målet för år 2000 på högst 400 trafikdödade
            har spruckit. Under förra året omkom 591 personer i trafiken,
            dvs.
          </note>
          <note>
            närmare 50 % mer än målet. Det här tycker jag är skrämmande.
            Jag är övertygad om, fru talman, att om
          </note>
          <note>
            Markaryd hade fått sin nya planerade sträckning hade antalet
            dödsfall kunnat begränsas på denna olycksdrabbade vägsträcka.
          </note>
          <note>
            Nu lägger Björn Rosengren fram en infrastrukturproposition på
            364 miljarder. Det låter ju bra. Men skrapar man lite på ytan
            ser man att planen i dag gäller tolv år i stället för tio som
            det var tidigare. Då blir det lite mer pengar. Dessutom är 45
            av de här miljarderna betalningar av räntor och amorteringar på
            upptagna och gamla lån. Det är inga nya vägar för framtiden. Nästan
            58 miljarder är ofinansierade, och då återstår 261 miljarder.
            Skrapar man lite mer på ytan kan man finna annat som också bör
            dras bort.
          </note>
          <note>
            Men de här 261 miljarderna kan gärna ställas mot det moderata
            helt anslagsfinansierade förslaget på 324
          </note>
          <note>
            miljarder. Då skiljer drygt 60 miljarder. Medan huvuddelen av
            regeringens pengar går till järnvägar, anser vi moderater, med
            rätta, att det mesta av pengarna bör gå till en upprustning av
            vägnätet.
          </note>
          <note>
            Jag förstår, fru talman, Vägverkets generaldirektör
          </note>
          <note>
            Ingemar Skogös kommentar och besvikelse när Björn
          </note>
          <note>
            Rosengren presenterade infrastrukturpropositionen. I
          </note>
          <note>
            sin presskommentar säger han att regeringens förslag inte innebär
            någon återhämtning av det eftersatta underhållet. Inte heller
            det av regeringen uppställda trafiksäkerhetsmålet för 2007 kommer
            att kunna nås, säger han. Så mycket är regeringens infrastrukturproposition
            värd.
          </note>
          <note>
            Så inte har trafikutskottets ordförande Monica
          </note>
          <note>
            Öhman och Björn Rosengren anledning att slå sig för bröstet i
            dag. Och alla de som dagligen i Stockholm eller på andra ställen
            i vårt land lider av dåliga vägar gör mera rätt i att knyta näven
            i byxfickan och lova sig själv att vid valet nästa höst rösta
            på de borgerliga partierna. Det ger alla bättre kommunikationer.
          </note>
          <note>
            Jag tycker synd om alla de människor i den svenska glesbygden
            som med regeringens förslag i många fall kommer att få vänta ända
            fram till 2015
          </note>
          <note>
            innan de i bästa fall fått sina vägar i ett acceptabelt skick.
          </note>
          <note>
            Låt mig sedan, fru talman, gå över till trafikkaoset i Stockholm.
            Med egna ögon kan jag uppleva det som många stockholmare dagligen
            pratar om: Trafiken i huvudstaden fungerar inte. Hela stan är
            igenproppad under rusningstid. Både morgon och eftermiddag pågår
            krypkörningen i fyra fem timmar. Det får helt enkelt inte plats
            fler bilar på vägarna runt Stockholm.
          </note>
          <note>
            På åtta år, dvs. de åtta år som socialdemokraterna har suttit
            i regeringsställning, har antalet bilar i
          </note>
          <note>
            Stockholms län ökat med 25 %, till i dag drygt
          </note>
          <note>
            716 000. I dag passerar 50 % fler bilar centrala
          </note>
          <note>
            Stockholm, Solna och Sundbyberg, men ingenting har gjorts. Ingenting.
          </note>
          <note>
            Så får inte Sveriges huvudstad hanteras. Själv kommer jag från
            Sundsvall och är väl medveten om resursbehovet i Norrlandslänen
            vad gäller vägar och järnvägar, men jag måste säga att det ligger
            i nationens intresse att trafiksituationen i Stockholm får sin
            lösning. De resurser som krävs måste fram, och det snabbt.
          </note>
          <note>
            Det är skrämmande och även politiskt hänsynslöst av den socialdemokratiska
            regeringen att göra som man gjorde, ensidigt bryta det undertecknade
            avtalet om Dennisöverenskommelsen, som faktiskt öppnade för lösningar
            i närtid, och sedan dess inte göra någonting annat än att lägga
            Stockholms trafikproblem i ännu en utredning, som ska hålla på
            till 2003. Tror
          </note>
          <note>
            Monica Öhman och Björn Rosengren att detta är någonting som stockholmarna
            kan acceptera? Är det bra för Stockholm är det bra för Sverige.
            Skapar vi en bra Sverigebild för alla utländska turister och affärsmän
            genom att visa upp detta trafikkaos i vår huvudstad?
          </note>
          <note>
            Det finns, fru talman, få områden som är så utredda som trafiksituationen
            i Stockholm. Vi måste få en västlig förbifart som avlastar. Vi
            måste få en trafikring runt stan, som avlastar centrum. Vi måste
            lösa järnvägens problem i den s.k. getingmidjan. Lösningar finns.
            Det är bara att sätta i gång. Men ha klart för er att det är nödvändiga
            investeringar i nya vägar och järnvägar och inte trängselavgifter
            som behövs!
          </note>
          <note>
            Runtom i vårt land kokar vreden över att regeringen inte gör
            något åt de frågor som handlar om våra viktiga transportvägar.
            Vi har förlorat sex sju år, en tidsrymd som leder till att företagen
            inte får de sänkta transportkostnader som de behöver för att klara
            konkurrensen nere i Europa där marknaden finns.
          </note>
          <note>
            Det går nu, fru talman, en våg av varsel och beslut om nedläggningar
            och utflyttningar av verksamheter till andra länder söder om Östersjön.
            Det starka industriella bältet från Stockholm och söderut - med
            andra ord dagens bas för vår svenska välfärd -
          </note>
          <note>
            brandskattas i allt snabbare takt på grund av att företagen inte
            klarar av att hålla sina kostnader på konkurrenternas nivåer.
            En av dessa kostnader är transportkostnader, orsakade av långa
            avstånd från och till de platser där de köper sina råvaror och
            säljer sina färdigprodukter. Det är åtskilliga procent av varans
            pris som utgör distributionskostnad. Och ingen ska inbilla mig
            att inte dåliga vägar slår igenom i fraktpriset i form av höga
            taxor.
          </note>
          <note>
            Låt mig sedan - jag ser att tiden rullar i väg - försöka avrunda
            mitt anförande med att konstatera att regeringen har suttit med
            armarna i kors och sett hur företagens kostnader för trafikarbete
            ökat. Detta är den bistra verkligheten.
          </note>
          <note>
            Skulden till en del av de nedläggningar som vi nu ser drabba
            enskilda människor i Gimo, Katrineholm,
          </note>
          <note>
            Degerfors, Gislaved och Trollhättan måste läggas på regeringen.
            Driver man fel näringspolitik eller kanske ingen näringspolitik
            över huvud taget driver man arbetare och tjänstemän från ett eget
            arbete och ut på gatan.
          </note>
          <note>
            Ansvaret för det här måste man lägga på de socialdemokratiska
            ledamöterna i trafikutskottet, Monica
          </note>
          <note>
            Öhman, Jarl Lander, Hans Stenberg, Krister Örnfjäder, Monica
            Green och Inger Segelström, som trots informationer i utskottet
            från företag och organisationer om hur allvarligt läget varit
            på vägsidan inte tagit ett enda eget initiativ i positiv riktning.
          </note>
          <note>
            Sammanfattningsvis vill jag påminna om att regeringen alltså
            efter valet 1998 svek det svenska folket beträffande det som den
            hade förutskickat. Regeringen är därmed ingenting att lita på.
            Har man svikit en gång kan man göra det en gång till. En naturlig
            fråga till Björn Rosengren och Monica Öhman är: Kommer regeringens
            infrastrukturproposition att förverkligas till punkt och pricka?
            Kommer satsningarna på järnvägen att bli så stora som ni föreslår
            trots att behovet av pengar är större för vägnätet?
          </note>
          <note>
            Många människor har Björn Rosengren, Göran
          </note>
          <note>
            Persson och Monica Öhman samt hennes kamrater i trafikutskottet
            att tacka för att de några dagar före jul får besked om att de
            snart förlorar sina jobb.
          </note>
          <note>
            Fru talman! Jag anser att Björn Rosengren, med det lilla han
            har lyckats åstadkomma under sina dryga tre år, bör fundera över
            att avgå. Har man misslyckats så kapitalt med den svenska trafikpolitiken
            bör man ersättas av någon annan. Jag är övertygad om att
          </note>
          <note>
            Björn Rosengrens länsfrände Anders Sundström, med regeringserfarenhet
            sedan tidigare, skulle ha lyckats åstadkomma betydligt mycket
            mera för att bibehålla det svenska näringslivets konkurrenskraft
            och därmed förutsättningarna för att trygga jobben och med investeringar
            och teknisk utveckling bygga ut verksamheten och därmed anställa
            fler.
          </note>
          <note>
            Prat leder inte till någonting; det gör handling, och
          </note>
          <note>
            Björn Rosengren saknar handlingskraft. All kraft har gått åt
            till att prata och lova, men ingenting hålla! Hur har det gått
            med den dåliga vägen i Bengtsfors? Har den satts i stånd sedan
            nedläggningen skedde i
          </note>
          <note>
            Bengtsfors?
          </note>
          <note type="speaker">
            Anf. 4 MONICA ÖHMAN (s) replik:
          </note>
          <note>
            Fru talman! Jag hör att klagosången är densamma.
          </note>
          <note>
            Men hur det nu än är så här på Luciadagens förmiddag ska inte
            Per-Richard Molén lyckas lura ut mig på den där banan. Jag tänker
            nämligen inte utnyttja min fulla replikrätt.
          </note>
          <note>
            Jag tror att det är på det här sättet: Vi kan inte nu och här
            påverka varandra till någon annan ståndpunkt än den vi redan har
            deklarerat i betänkandet, och det kan var och en läsa.
          </note>
          <note>
            Så, fru talman, jag tänkte göra något helt annat.
          </note>
          <note>
            Jag tänker be att få tacka Per-Richard Molén för de år vi har
            fått umgås i trafikutskottet, eftersom jag vet att det här är
            den sista debatten som han genomför i
          </note>
          <note>
            Sveriges riksdag.
          </note>
          <note>
            Så jag vill bara säga ett hjärtligt tack! Jag vill önska Per-Richard
            Molén allt gott för framtiden.
          </note>
          <note type="speaker">
            Anf. 5 PER-RICHARD MOLÉN (m) replik:
          </note>
          <note>
            Fru talman! Jag vill tacka för de synpunkterna och avstår från
            en del andra reflexioner jag hade kring
          </note>
          <note>
            Monica Öhmans anförande.
          </note>
          <note>
            För mig är det en sak att i utskottet trivas med de människor
            man offentligt kritiserar, men som i grund och botten privat är
            fantastiskt charmiga och trivsamma personer. Men det gäller att
            skilja mellan vänskap och arbete och mellan politiskt arbete och
            mycket annat som också kan vara charmfullt.
          </note>
          <note>
            Än en gång: Tack för det!
          </note>
          <note type="speaker">
            Anf. 6 KARIN SVENSSON SMITH (v):
          </note>
          <note>
            Fru talman! Av tidsskäl tänker jag koncentrera mig på betänkande
            nr 2 från trafikutskottet. När det gäller betänkande nr 1 tänker
            jag bara yrka bifall till förslaget i betänkandet i dess helhet
            med undantag av två reservationer, nr 12 och nr 26. Dem yrkar
            jag bifall till.
          </note>
          <note>
            Reservation 12 handlar om ett register för fritidsbåtar, och
            det har vi ställt oss bakom och krävt att man återinför av det
            skälet att vi tycker det är rimligt att dessa så småningom bär
            sina egna kostnader. I dag är det handelssjöfarten som täcker
            kostnaderna för fritidsbåtarna delvis, och det är lika ologiskt
            som om
          </note>
          <note>
            Åkeriförbundet skulle betala för den motorsport vi har i Sverige.
            Därför yrkar jag bifall till reservation nr 12.
          </note>
          <note>
            Reservation nr 26 handlar om att man ska hålla vad man har lovat
            när det gäller nedläggning av
          </note>
          <note>
            Bromma. I förhållande till miljömålen kan inte en expanderande
            flygtrafik vara godtagbar. Därför är det rimligt att man utnyttjar
            det utrymme som finns i
          </note>
          <note>
            Bromma för att förbättra Stockholms miljö och ge utrymme för
            mer grönområden, mer bostäder och minskat buller. Därför yrkar
            vi bifall till reservation
          </note>
          <note>
            26.
          </note>
          <note>
            Då går jag över till trafikutskottets betänkande nr 2, som handlar
            om infrastrukturpropositionen.
          </note>
          <note>
            Vänsterpartiet yrkar bifall till förslaget i betänkandet i dess
            helhet och avslag på samtliga motioner.
          </note>
          <note>
            Den här propositionen har ifrågasatts. Det har varit en offentlig
            diskussion sedan propositionen blev offentliggjord, och diskussionen
            har i stor utsträckning koncentrerats på den eventuella trafiknyttan
            som finns i de här förslagen. Nyttan med investeringarna har ifrågasatts.
            Bl.a. har Birgitta Swedenborg på DN
          </note>
          <note>
            Debatt hävdat att förslagen innebär ett slöseri med skattebetalarnas
            pengar. Hon påstår t.o.m. att vi politiker inte förstår våra egna
            beslut. Jag hävdar att båda dessa påståenden är felaktiga.
          </note>
          <note>
            Swedenborg tillämpar en analysmetod för att bedöma huruvida infrastrukturinvesteringar
            är lönsamma eller ej, men det finns andra metoder att närma sig
            samma frågeställning. EU:s vitbok om den gemensamma transportpolitiken
            fram till 2010 utgår också från en samhällsekonomisk analys. Resultatet
            av vitbokens analys blir att investeringar måste föras över från
            väg till järnväg och sjöfart för att inte tillväxten ska hämmas.
            Då kan man ju säga att infrastrukturpropositionen är ett led i
            detta, även om den kom före.
          </note>
          <note>
            Infrastrukturpropositionen är resultatet av ett samarbete mellan
            regeringen och Vänsterpartiet. Titeln på propositionen, Infrastrukturproposition
            för ett långsiktigt hållbart transportsystem har inte valts slumpmässigt.
            I förhållande till de transportpolitiska mål riksdagen fastställde
            1998 är måluppfyllelsen vad gäller miljön sämst. Även vad gäller
            trafiksäkerheten kan konstateras att gapet mellan mål och faktiskt
            utfall ökar i stället för att minska. Trafiken skördar alltfler
            offer. Mellan 3 och 4 % av varje årskull i
          </note>
          <note>
            Sverige dör eller invalidiseras till följd av trafikolyckor.
          </note>
          <note>
            Den grundläggande utmaningen är hur utvecklingen av transportsystemet
            ska kunna möta de miljökrav som är relevanta för att samhällsutvecklingen
            ska bli långsiktigt hållbar. Den prognostiserade ökningen av väg-
            och flygtransporter är det största hindret härvidlag. Med ekonomiska
            mått mätt innebär det att de externa kostnaderna stiger drastiskt
            till följd av de ökade trafikflödena på väg. Med externa kostnader
            avses då kostnader som uppkommer till följd av trafikolyckor,
            trängsel, luftföroreningar, vägslitage m.m.
          </note>
          <note>
            som drabbar andra än dem som utför transporterna.
          </note>
          <note>
            Förseningar till följd av trafikstockningar i EU-
          </note>
          <note>
            länderna beräknas uppgå till ett ekonomiskt värde av
          </note>
          <note>
            80 miljarder euro per år. Motsvarande årliga värde för trafikoffer
            är 45 miljarder euro. Antalet trafikdöda i
          </note>
          <note>
            EU uppgår till 40 000 personer per år. Beträffande vägslitaget
            konstateras att detta till fem sjättedelar beror på godstransporter.
            Det samlade värdet för trafikens externa kostnader inom EU uppskattas
            till
          </note>
          <note>
            8 % av BNP. I vitboken förordas en strategi med en kombination
            av investeringar i hållbara transportslag och avgifter som motsvarar
            transportslagens respektive samhällskostnader. De vägavgifter
            som införs i
          </note>
          <note>
            Schweiz, Tyskland m.fl. länder är ett sätt att försöka kompensera
            för de skador trafiken ger upphov till, men de har också en trafikstyrande
            effekt.
          </note>
          <note>
            Beträffande infrastrukturpropositionen står vi givetvis bakom
            den, men det måste medges att den har en liten brist. De prognoser
            över framtida trafik som redovisas har alla som förutsättning
            att priserna inte ändras. Att köra bil 2015 förväntas kosta detsamma
            som det gör i dag. Med den förutsättningen antas antalet bilar
            i Stockholmsregionen öka med 25 % till
          </note>
          <note>
            2015. Det är emellertid inte särskilt sannolikt att prisnivån
            förblir oförändrad. Trängselavgifter håller på att införas i många
            av Europas stora stöder. Att med avgifter bromsa ökningen av tunga
            transporter på väg är också en tydlig trend i Europa.
          </note>
          <note>
            Frånsett dessa kostnadsökningar kan ifrågasättas om priset på
            råolja kommer att vara oförändrat när det kostar alltmer att pumpa
            upp den olja som finns kvar. Även om det dröjer några decennier
            tills fyndigheterna sinat vore det rimligt att kalkylera med ett
            stigande pris. Enligt all nationalekonomisk teori är det så ökande
            knapphet hos en vara ska mötas.
          </note>
          <note>
            Låt oss säga att prognoserna vad gäller denna kommande trafikutveckling
            baserades på en förväntan om att fossilbränseldriven trafik kommer
            att bli dyrare i förhållande till andra transportslag. Vad händer
            då? I den strategiska analys som gjorts av Statens institut för
            kommunikationsanalys, SIKA, finns ett möjligt svar.
          </note>
          <note>
            Ett av alternativen i analysen utgår från att etappmålen för
            trafiksäkerhet och miljö ska klaras. Att dessa två mål kan samlas
            till ett alternativ beror på att åtgärder för att nå det ena målet
            i regel får positiva effekter för det andra. Nollvisionen skulle
            vara lättare att närma sig om järnvägen kunde tillgodose en del
            av de person- och godstransporter som i dag går på väg.
          </note>
          <note>
            Om gällande hastighetsgränser respekterades skulle det minska
            antalet olyckor med dödlig utgång samtidigt som det ger en god
            effekt i förhållande till miljömålen.
          </note>
          <note>
            Ökat pris på vägtransporter är ett av de verktyg som har störst
            effekt för att nå trafiksäkerhets- och miljömålen. Utfallet vad
            gäller trafikvolym fördelad på de olika transportslagen innebär
            enligt SIKA bl.a.
          </note>
          <note>
            att biltrafiken minskar med en knapp femtedel till
          </note>
          <note>
            2010 samtidigt som tågtrafiken ökar i omfattning.
          </note>
          <note>
            Används denna bakgrund för att bedöma vilka investeringar som
            kan räknas hem eller ej är den fördelning som finns i infrastrukturpropositionen
            lättare att förstå.
          </note>
          <note>
            Ska biltrafiken minska i omfattning, vilket också anges om ett
            etappmål i det miljömålsbeslut riksdagen nyligen antagit, är det
            få nya vägsträckningar som kan anses lönsamma. Motsvarande resonemang
            kan överföras till järnvägen. Förväntas godstransporter på spår
            öka i volym finns det åtskilliga åtgärder där nyttan överstiger
            kostnaden.
          </note>
          <note>
            Av SIKA:s analys framgår också att miljö- och trafiksäkerhetsalternativet
            förutom att klara etappmålen inom sina områden i princip också
            löser trängselproblemen i Stockholm. Den återstående frågan är
            då när prissättningen på transporter kommer att motsvara de samhälleliga
            marginalkostnaderna. Att så ska ske har riskdagen beslutat vid
            flera tillfällen, bl.a.
          </note>
          <note>
            när den fattade det transportpolitiska principbeslutet
          </note>
          <note>
            1998. EU-toppmötet i Göteborg i år antog en strategi för hållbar
            utveckling. Strategin innefattar en fullständig internalisering
            av sociala och miljörelaterade kostnader. Senast 2004 ska transportavgifter
            som bättre speglar trafikens miljö- och samhällskostnader vara
            införda.
          </note>
          <note>
            Även om ändrade relativpriser förmodligen är det starkaste styrmedlet
            för att påverka valet av personoch godstransporter har investeringarna
            ett visst inflytande vid transportvalen. I arbetet med transportinfrastrukturen
            är predict and provide den klassiska metoden. Det görs en prognos
            över framtida trafik, och sedan planeras för att med ny infrastruktur
            tillfredsställa det prognostiserade behovet. På så sätt uppfylls
            prognosen, eftersom nya vägar oftast renderar mer trafik. I EU:s
            vitbok konstateras att det de senaste 50 åren har skett en konstant
            snedfördelning till förmån för vägtransporter inom transportsektorn.
          </note>
          <note>
            I infrastrukturpropositionen föreslås att de nuvarande trafikpolitiska
            målen kompletteras med ett nytt mål, jämställdhet. Detta har också
            bidragit till att motivera en hög nivå för järnvägsinvesteringar
            samt ett särskilt anslag för investeringar i spårfordon.
          </note>
          <note>
            Kvinnor är i högre grad än män beroende av kollektivtrafiken
            för sina dagliga resor. 45 % av de ensamstående föräldrarna, som
            i stor utsträckning utgörs av kvinnor, lever utan bil. Kvinnor
            tar i större utsträckning än män miljöhänsyn vid val av transportmedel.
          </note>
          <note>
            Infrastrukturpropositionen ger möjlighet till en välbehövlig
            ambitionsnivåhöjning för kollektivtrafiken både i Stockholm och
            i resten av landet.
          </note>
          <note>
            En faktor som får stor betydelse för hur infrastrukturinvesteringar
            ska värderas är tiden. Förslagen i infrastrukturpropositionen
            omfattar investeringar fram till 2015. De gjorda investeringarna
            förväntas ge samhällelig avkastning under lång tid. Särskilt för
            järnväg är det relevant med långa avskrivningstider.
          </note>
          <note>
            Än i dag ha vi stor nytta av de järnvägsinvesteringar som gjordes
            på 1800-talet.
          </note>
          <note>
            Ett rimligt tidsperspektiv är det som förekommer i den klimatproposition
            som blev färdig för ungefär 14
          </note>
          <note>
            dagar sedan. Enligt propositionen bör utsläppen för
          </note>
          <note>
            Sverige år 2050 vara lägre än 4,5 ton koldioxidekvivalenter per
            år och invånare för att därefter minska ytterligare. Sett i det
            ljuset är det svårt att förstå hur
          </note>
          <note>
            Birgitta Swedenborg med andra kommer fram till att väginvesteringar
            är mer lönsamma än järnvägsinvesteringar.
          </note>
          <note>
            Transportpolitiken har stor betydelse för att de klimatrelaterade
            målen ska nås. För Sverige har det nära nog avgörande betydelse.
            När riksdagen fattat beslut om infrastrukturpropositionen och
            klimatpropositionen kommer därför regeringen så småningom att
            lägga fram en samlad genomförandestrategi för transportsektorn.
          </note>
          <note>
            Samhällsekonomiska bedömningar hade stor betydelse i de förhandlingar
            som ledde fram till infrastrukturpropositionen. Det fanns en stark
            strävan hos alla inblandade parter att använda de mest kostnadseffektiva
            metoderna för att nå de transportpolitiska målen. Den valda inriktningen
            är en kompromiss mellan Socialdemokraternas och Vänsterpartiets
            bedömningar i detta hänseende.
          </note>
          <note>
            Infrastrukturpropositionen är tänkt att fylla såväl befolkningens
            som näringslivets behov av säkra och ändamålsenliga transporter
            inom ramen för vad som är möjligt för att utvecklingen ska bli
            långsiktigt hållbar. Den vidgar flaskhalsarna för den spårbundna
            kollektivtrafiken. Jag kommer från Skåne. För många skåningar
            är fyllda tåg en nästintill daglig erfarenhet.
          </note>
          <note>
            Människor har i stor utsträckning följt uppmaningen att använda
            spårburen trafik när den kan ersätta bilen.
          </note>
          <note>
            Det finns inte kapacitet för att i större utsträckning tillgodose
            det ökande behovet av transporterna.
          </note>
          <note>
            Här och ännu mer i Stockholmsregionen finns det ett uppenbart
            behov av att vidga kapaciteten för kollektivtrafik. Det blir nu
            möjligt när det fattas beslut om infrastrukturpropositionen. En
            annan stor fördel är att den tillgodoser de behov som näringslivet
            har.
          </note>
          <note>
            Det har bl.a. lagt fram en stråkstrategi. Det handlar om möjligheter
            att köra med högre axellaster, att vidga flaskhalsar i godstransportnätet,
            det kapillära bannätet och många små åtgärder som sammantaget
            innebär att näringslivet får större möjligheter att på ett effektivt
            och miljömässigt sätt kunna utföra sina transporter.
          </note>
          <note>
            Jag förstår inte hur de borgerliga partier som normalt brukar
            påstå att de företräder näringslivets behov inte bättre återspeglar
            det. De har i sina motioner till infrastrukturpropositionen lägre
            nivå på järnvägsinvesteringar än den som återfinns i regeringens
            förslag. Har man inte lyssnat till vad Svenskt Näringsliv säger
            eller vad SSAB, Avesta Sheffield, Stora Enso m.fl. säger om vilka
            transporter de behöver för att kunna tillgodose sina behov?
          </note>
          <note>
            Infrastrukturpropositionen innebär också att möjligheterna att
            bo kvar i glesbygd är större. Det ger möjligheter för länstrafikbolag
            att skaffa nya spårfordon. Det gör större möjligheter för dem
            att bibehålla trafiken utan att höja priserna. En bättre kollektivtrafik
            i glesbygd är ett sätt att utvidga arbetsmarknadsregionerna, skapa
            en större attraktivitet och skapa möjligheter för människor att
            bo kvar på en ort och arbeta på en annan.
          </note>
          <note>
            Infrastrukturpropositionen innebär en större styrning av investeringarna
            i förhållande till de transportpolitiska målen. Mål är inte det
            riksdagen är sämst på att fatta beslut om. Det som hittills har
            fallerat har varit att besluta om verktyg som gör att målen blir
            möjliga att uppnå. Där vill jag påstå att infrastrukturpropositionen
            är ett undantag. Den ger möjligheter att skapa ett långsiktigt
            hållbart transportsystem. Den ger möjligheter att tillgodose alla
            de övriga transportpolitiska målen.
          </note>
          <note>
            Slutligen vill jag säga att en sak som vi är särskilt nöjda med
            i infrastrukturpropositionen är att den prioriterar underhåll
            framför investeringar. Ser man på vilka önskemål som framfördes
            från de olika landshövdingarna och länen i den uppvaktning som
            inledde infrastrukturförhandlingarna var det genomgående från
            alla delar av landet. Vi underhåller och bibehåller i första hand
            det transportsystem som finns, och i andra hand vidgar vi kapaciteten
            genom investeringar.
          </note>
          <note>
            Därmed yrkar jag bifall till utskottets förslag i betänkande
            TU:2.
          </note>
          <note type="speaker">
            Anf. 7 PER-RICHARD MOLÉN (m) replik:
          </note>
          <note>
            Fru talman! Vi vet att Vänsterpartiet i hög grad har medverkat
            till att järnvägarna prioriteras i regeringens infrastrukturproposition.
            Samtidigt kan vi konstatera av Godstransportdelegationen att näringslivets
            stora behov är godstransporter på väg.
          </note>
          <note>
            Man upplever någon form av likgiltighet från
          </note>
          <note>
            Vänsterpartiets sida när det gäller att tillmötesgå näringslivets
            behov av godstransporter på väg. De säger i princip nej till motorvägar
            och vill bara hålla på med underhåll. Man kan halvsula en sko
            några gånger, men till slut är den slut. Då måste investeringar
            till. Vägnätet är så sönderfallet att på något sätt måste investeringar
            till.
          </note>
          <note>
            Jag känner oro för alla företag i hjärtat av den industriella
            verksamheten i Sverige. De flyttar utomlands. En del, och inte
            en så liten del, av kostnaderna består av transportkostnader och
            distributionskostnader. De är inte betjänta av att först transportera
            godset på väg, sedan lasta över det på järnväg för att sedan på
            nytt, eftersom vi vet hur dåligt järnvägen fungerar nere i Europa,
            lasta över det till lastbil. Det är lastbilar som behövs. Det
            är vägar som behövs. Investeringar i vägar behövs betydligt mycket
            mer än investeringar i järnvägar. Här visar Vänsterpartiet ett
            kolossalt kallsinne mot den verksamhet i Sverige som bidrar till
            välfärd och jobb åt människor.
          </note>
          <note type="speaker">
            Anf. 8 KARIN SVENSSON SMITH (v) replik:
          </note>
          <note>
            Fru talman! Av tidsskäl kan man inte ta upp allting i sitt inledningsanförande.
            När det gäller synen på vägar och hur de ska vara beskaffade i
            framtiden har det inte rått någon skiljaktighet oss emellan om
            man går till det mer konkreta. Vi har följt det som står i den
            stråkstrategi som Shippers Council och Svenskt
          </note>
          <note>
            Näringsliv har som sitt inspel i infrastrukturförhandlingarna.
            Vi har tittat mycket noggrant på vad de olika länen har framfört
            som sina önskemål för att tillgodose näringslivets behov.
          </note>
          <note>
            Det handlar om att prioritera underhåll. Det gäller att se till
            så att de vägar som finns är i ett sådant skick att de är farbara
            året runt. Av den anledningen är nivån för underhåll som säkerställer
            vägarna väsentligt höjd i den här infrastrukturpropositionen jämfört
            med nuvarande planperiod. Den är höjd från 59 miljarder på tio
            år till 108 miljarder på tolv år. Det är en mycket stor ambitionshöjning.
          </note>
          <note>
            Utöver det finns i infrastrukturpropositionen ett förslag som
            innebär att Vägverket ska återkomma med en underhållsstrategi.
            Det här handlar nämligen inte bara om att anslå mer medel, utan
            det handlar om hur man underhåller vägarna så att den nya vägbeläggningen
            varar så länge som möjligt.
          </note>
          <note>
            Jag tror att det skulle vara bra om näringslivet självt fick
            uttala sig och om Moderaterna lyssnade mer till vad de egentligen
            säger. De kräver inte nödvändigtvis fler motorvägar, utan de kräver
            ett bättre underhåll, och det är väl tillgodosett i den infrastrukturproposition
            som vi nu diskuterar.
          </note>
          <note type="speaker">
            Anf. 9 PER-RICHARD MOLÉN (m) replik:
          </note>
          <note>
            Fru talman! Både underhåll och investeringar behövs. Jag gjorde
            mig omaket att kontakta Banverket när den här infrastrukturpropositionen
            hade lagts på riksdagens bord för att fråga dem vilka investeringar
            som Banverket hade som skulle inrymmas inom de
          </note>
          <note>
            100 miljarderna. Det visade sig att de kunde komma upp till mellan
            55 och 60 miljarder. Mer hade de inte att redovisa. Det är därför
            som vi moderater lägger oss på ungefär 63 miljarder. I övrigt
            satsar vi helt på det vägnät som behövs för att människor och
            företag ska kunna fungera och för att den svenska företagsamheten
            ska kunna vara konkurrenskraftig. Vi vill slippa uppleva en situation
            där den ena orten efter den andra drabbas av utflyttningar som
            i icke oväsentlig utsträckning kan bero på att transportkostnaderna
            är för höga på grund av att vägarnas skick inte tillåter de hastigheter
            och de vikter som är nödvändiga. Motorvägar är ett väsentligt
            inslag för att lösa dessa transportproblem.
          </note>
          <note type="speaker">
            Anf. 10 KARIN SVENSSON SMITH (v) replik:
          </note>
          <note>
            Fru talman! Det huvudmotiv som har använts för att ställa krav
            på fler motorvägar har i första hand handlat om trafiksäkerhet.
            Nu har emellertid utvecklingen av två-plus-ett-vägarna med mittvajer
            visat att de ger nästintill samma goda effekt när det gäller att
            förhindra trafikolyckor med dödlig utgång, men de kostar bara
            tiondelen så mycket. Det innebär att det finns medel över för
            att tillgodose näringslivets behov. För att få veta vilka de är
            tycker jag att man i första hand ska lyssna på dem själva.
          </note>
          <note>
            Jag noterar att Per-Richard Molén inte kommenterade de uppgifter
            jag hänvisade till som kommer från näringslivet självt i form
            av Shippers Council och de tunga företag i vårt land som faktiskt
            utför transporterna. Vi har utgått från dem snarare än någon sorts
            önsketänkande.
          </note>
          <note>
            Men vi har också utgått från den framtid för transporterna i
            Europa som skisseras i EU:s vitbok.
          </note>
          <note>
            Då handlar det i mycket stor utsträckning om att kombinera olika
            transportslag med varandra. Vägen är självfallet en nödvändig
            del för all framtid i Sverige, men för de längre avstånden, framför
            allt i nordsydlig riktning, är det bättre att använda järnvägen
            och sjöfarten. Det tillgodoser miljömål och trafiksäkerhetsmål,
            och det minskar kostnaderna för vägslitaget. Om man utgår från
            att detta kommer att fungera i verkligheten behövs alla de investeringar
            som föreslås i infrastrukturpropositionen. De behövs för att tillgodose
            det som har äskats från olika delar av landet. Det finns också
            en stor samhällsekonomisk nytta bakom dessa förslag.
          </note>
          <note type="speaker">
            Anf. 11 JOHNNY GYLLING (kd):
          </note>
          <note>
            Fru talman! Nu får det vara slut på klagosången, sade trafikutskottets
            ordförande Monica Öhman. Det är klart att luciasång är mycket
            vackrare än klagosång. Det tycker nog vi alla. Men när regeringen
            dröjer två år med att lägga fram infrastrukturpropositionen, när
            den är dåligt underbyggd med finansiering och när man dessutom
            använder 5 miljarder två gånger i den får man faktiskt vänta sig
            en del klagosång.
          </note>
          <note>
            Jag kommer att återkomma till den kritiken. Varför ska vi lita
            på regeringen och Socialdemokraterna just nu när vi ser att de
            trafikplaner som gäller i dag är underfinansierade?
          </note>
          <note>
            Fru talman! Sedan vill jag också bemöta Karin
          </note>
          <note>
            Svensson Smith som säger att inget borgerligt parti har satsat
            lika mycket på järnvägen som regeringen.
          </note>
          <note>
            Men det är fel. Kristdemokraterna har exakt samma belopp till
            järnvägssatsningar. Skillnaden är att vi har en stabil finansiering
            i vårt budgetalternativ.
          </note>
          <note>
            Fru talman! Jag vill förklara vad vi kristdemokrater vill med
            infrastruktur och transportpolitik både på kort och lång sikt.
            Tuve Skånberg kommer att tala för oss när det gäller vägar, Magnus
            Jakobsson när det gäller järnvägar, Lars Gustafsson när det gäller
            posten och Rolf Åbjörnsson när det gäller Estonia.
          </note>
          <note>
            Vi står bakom alla våra reservationer, men för att vinna tid
            yrkar jag bifall enbart till reservation 13 i
          </note>
          <note>
            TU2.
          </note>
          <note>
            Fru talman! Sverige är en ö ur ett transportpolitiskt perspektiv.
            Vi ligger långt ifrån den folkrika marknad där vi köper och säljer
            våra produkter. Vi exporterar varor och tjänster för omkring 65
            miljarder kronor varje månad. Nästan 60 % av vår export går till
            andra EU-länder. 9 % är export till USA. Vi importerar också varor
            och tjänster för i runda tal 55
          </note>
          <note>
            miljarder kronor per månad. Två tredjedelar av dessa kommer från
            andra EU-länder. Vi är med andra ord beroende av goda transporter
            till dessa och andra länder för att bygga en välfärd i vårt eget
            land.
          </note>
          <note>
            Dessutom har vi ett långsträckt och glest befolkat land med kyligt
            klimat. Man behöver inte vara professor i nationalekonomi för
            att inse att vi av dessa skäl är starkt beroende av en god infrastruktur
            med fungerande godstransporter och goda pendlingsmöjligheter.
            Därför är det anmärkningsvärt att den sittande socialdemokratiska
            regeringen gjort upp sin transportpolitik med två partier vars
            politik leder oss bakåt i utvecklingen, inte framåt.
          </note>
          <note>
            Dessa båda partier, Miljöpartiet och Vänsterpartiet, verkar ha
            enbart ett spår i trafikpolitiken. Det är en enögd politik som
            kännetecknas av det uttryck som
          </note>
          <note>
            Godstransportdelegationen så pricksäkert uttryckt i sin rapport
            när man varnar regeringen för att "skjuta sig själv i foten".
          </note>
          <note>
            Godstransportdelegationens förslag är mycket kloka, och vi föreslår
            att regeringen permanentar ett sådant forum där man kan ha en
            dialog med näringslivet och transportnäringen.
          </note>
          <note>
            Sverige måste både se till tillväxten och begränsa transporternas
            miljöpåverkan. Man kan inte välja bara ett av dessa spår.
          </note>
          <note>
            Socialdemokraterna har tyvärr blivit så beroende av stödet från
            Vänsterpartiet och Miljöpartiet att
          </note>
          <note>
            Sverige nu riskerar att ledas in på fel spår i trafikpolitiken.
            Det är ett enkelriktat spår som leder in i en återvändsgränd -
            utan krockkudde.
          </note>
          <note>
            Alla partier står ju bakom det transportpolitiska målet om en
            samhällsekonomiskt effektiv och långsiktigt hållbar transportförsörjning
            för medborgarna och näringslivet i hela landet. Men den rödgröna
            politiken har glömt tillväxtdelen i målet och inriktar sig mest
            på att begränsa lastbilstrafiken i tron att det ska lösa klimatproblemen
            och alla miljöproblem.
          </note>
          <note>
            SIKA meddelar i ett pressmeddelande den
          </note>
          <note>
            29 november att den svenska lastbilstrafiken transporterade 10
            % mindre gods under andra kvartalet i år jämfört med i fjol. Det
            kan kanske glädja några partier här i kammaren, men det är enbart
            en pyrrhusseger för miljön, alltså en skenbar seger, eftersom
            den totala lastbilstrafiken ökar och andelen utländska lastbilar
            följaktligen blir större och större. Frågan är om dessa bilar
            är bättre ur miljösynpunkt än de svenska.
          </note>
          <note>
            Det vet vi kanske inte mycket om, men vi vet att svenska åkare
            kör på miljöklass 1-diesel, som är i stort sett svavelfri. Det
            är en framgång för miljön.
          </note>
          <note>
            På tio år har lastbilarnas svavelutsläpp i Sverige minskat med
            99 %. Varför bekämpar ni lastbilen?
          </note>
          <note>
            Fru talman! Finns då inget gott i regeringens infrastrukturpolitik?
            Jo, det framgår av våra motioner att vi i flera avseenden har
            gemensamma ståndpunkter i olika sakfrågor, t.ex. det övergripande
            målet som jag har pratat om.
          </note>
          <note>
            Jag tycker ändå att man bör resonera om att förnya målet, och
            göra det i dialog med näringslivet.
          </note>
          <note>
            Hur är det med miljön? Vi kristdemokrater upprepar ständigt i
            våra riksdagsmotioner att trafikpolitiken måste ha två utgångspunkter,
            nämligen tillväxt eller välfärd å ena sidan och miljöhänsyn å
            andra sidan.
          </note>
          <note>
            Vi redovisar också förslag på åtgärder som både ökar tillväxten
            och minskar miljöpåverkan. Vi tycker att vi har ett dubbelspår
            i trafiken, men s, v och mp kör på sitt enda spår allt längre
            in i återvändsgränden.
          </note>
          <note>
            I propositionen har regeringen en vision år 2030, som vi tycker
            är mycket luddig. Allt ska bli bättre och bättre, kan man sammanfatta
            visionen med. Vi föreslår i stället sju infrastrukturella utgångspunkter
            för tillväxt, säkerhet och miljö.
          </note>
          <note>
            För det första: Återställ den allmänna väg- och järnvägsstandarden.
          </note>
          <note>
            Många av transportlederna är i behov av en standardhöjning. För
            att nämna endast ett av de stråk där eftersatt underhåll medför
            drastiskt förhöjda transportkostnader vill jag nämna inlandsvägen,
            huvudsakligen riksväg 45.
          </note>
          <note>
            För det andra: Återupprätta nollvisionen.
          </note>
          <note>
            Om trafiksäkerhetsmålet ska vara realistiskt krävs att vägarnas
            standard höjs. Även om detta inte ensamt är en tillräcklig åtgärd
            är det en nödvändig del av trafiksäkerhetsarbetet.
          </note>
          <note>
            Vid sidan av de nationella och internationella stråk med motorvägar
            och fyrfältsvägar som vi föreslår ska byggas klara under planperioden
            finns det en del projekt som är angelägna ur trafiksäkerhetssynpunkt.
            Det är en motorvägsutbyggnad alternativt fyrfältsväg på E 4 sträckan
            Uppsala-Mehedeby, på
          </note>
          <note>
            E 22 genom Blekinge och Skåne samt riksväg 73 på sträckan Nynäshamn-Stockholm.
            Breddning och i vissa fal fyrfältsväg bör genomföras på E 20 i
            Västra
          </note>
          <note>
            Götalands län, riksväg 45 i Västra Götalands län,
          </note>
          <note>
            E 22 i Kalmar län och E 4 på sträckan Umeå-Skellefteå.
          </note>
          <note>
            Fru talman! När jag är inne på området trafiksäkerhet vill jag
            nämna en trafikgrupp som ofta känner sig bortglömd, nämligen motorcyklisterna.
            Jag har själv blivit en sådan under sommaren som gått och upptäckt
            att trafikmiljön inte alltid är utformad för dem som kör på två
            hjul. Nu har Vägverket glädjande nog upptäckt att de här fordonen
            också finns i Sverige.
          </note>
          <note>
            För det tredje: Lös storstädernas trafikproblem.
          </note>
          <note>
            Väl fungerande transporter inom Stockholmsregionen är en avgörande
            förutsättning för en positiv utveckling i Sverige i sin helhet.
            Vi redovisar i vår motion fyra större projekt för att förbättra
            Stockholms trafiksituation.
          </note>
          <note>
            I Göteborg finns också stora problem med flaskhalsar av samma
            typ som i Stockholmstrafiken. Därför anser vi att regeringen bör
            tillsätta en Göteborgsberedning med uppdrag att lämna förslag
            till åtgärder som förbättrar transportsystemet i Göteborgsregionen.
          </note>
          <note>
            För det fjärde: Fullfölj den svenska triangeln.
          </note>
          <note>
            Det innebär motorväg och snabbtågsstandard på sträckan Stockholm-Göteborg-Malmö.
            Det är skrämmande att regeringen ännu inte löst problematiken
            för markarydsborna längs E 4 i Småland.
          </note>
          <note>
            För det femte: Fullfölj den nordiska triangeln med en europeisk
            dimension.
          </note>
          <note>
            Det är ett gemensamt nordiskt intresse att förbättra vägar och
            järnvägar mellan de nordiska länderna mot kontinenten. Den svenska
            infrastrukturen i sydöstra Sverige bör successivt förbättras med
            sikte på att skapa bättre transportförutsättningar gentemot
          </note>
          <note>
            Östersjöregionen med de nya EU-länderna som kommer med i gemenskapen.
            Därför vill vi ha en samlad infrastrukturpolitik för Östersjöregionen.
          </note>
          <note>
            För det sjätte: Utnyttja alternativa finansieringsformer.
          </note>
          <note>
            Kristdemokraterna anser att erfarenheterna av partnerskap mellan
            staten och det privata näringslivet genom s.k. PPP-projekt är
            så goda att ett mer omfattande och långsiktigt investeringsprogram
            bör tas fram.
          </note>
          <note>
            För det sjunde: Utveckla användandet av IT i transportsystemet.
          </note>
          <note>
            Perspektivet på teknologins roll behöver förändras. Det kan betyda
            stora förändringar inom hela den svenska transportpolitiken. Därför
            föreslår vi att regeringen tar initiativ till en nationell strategi
            för utnyttjandet av transportinformatik i det svenska transportsystemet.
          </note>
          <note>
            Fru talman! Vi vill också utveckla sjöfarten och flyget. För
            sjöfartens del avsätter vi 3 miljarder kronor under planeringsperioden
            för investeringar i farleder, kanaler och liknande.
          </note>
          <note>
            Vi har ju glädjande med hjälp av Vänsterpartiet och tillsammans
            med övriga borgerliga partier fått igenom ett tillkännagivande
            om att sjöfartens avgifter ska ses över i likhet med vad Godstransportdelegationen
            har föreslagit och vad EU:s vitbok för transporter syftar till.
          </note>
          <note>
            Det är också viktigt att flyget ses som en del i ett integrerat
            transportsystem. Det innebär att möjligheterna till samordning
            mellan olika flygplatser liksom med järnvägar och vägar måste
            förbättras för att skapa långsiktigt fungerande kommunikationssystem.
          </note>
          <note>
            Fru talman! Jag återvänder så till det jag började med, nämligen
            pengarna till planen.
          </note>
          <note>
            På kort sikt säger vi nej till regeringens otydliga lånepengar
            för år 2002. Regeringen vill låna
          </note>
          <note>
            2 miljarder. Till vad, säger vi. Det är inte preciserat.
          </note>
          <note>
            Det tycker vi strider mot budgetlagen.
          </note>
          <note>
            Vi anslår i stället de här pengarna i vårt budgetalternativ.
            Vi vill anslå totalt 5,7 miljarder mer än regeringen de närmaste
            tre åren. På hela planperioden däremot har vi sagt 375 miljarder,
            alltså 11 miljarder mer än regeringen.
          </note>
          <note>
            Regeringen har använt 5 miljarder två gånger, menar vi. Av de
            8 miljarder som regeringen tänker låna de närmaste tre åren förbrukar
            man 5 miljarder år 2002 och 2003. Dessa 5 miljarder finns också
            uppräknade i en tabell för planperioden 2004-2015. Regeringen
            använder alltså pengarna två gånger.
          </note>
          <note>
            Man kan tycka att 5 miljarder är lite i förhållande till regeringens
            totala förslag om 364 miljarder, men
          </note>
          <note>
            5 miljarder är väldigt mycket pengar, och jag ser fram emot en
            förklaring från näringsministern av hur man här har räknat.
          </note>
          <note>
            Dessutom ska 58 miljarder finansieras i mån av utrymme i kommande
            budgetar. Vi tycker att detta är alldeles för vagt. Varför ska
            vi lita på regeringen nu, när man inte har finansierat hittillsvarande
            planer? Vi vill ha 8 miljarder mer till vägar och 3 miljarder
            till sjöfartens infrastruktur.
          </note>
          <note>
            Till sist, fru talman, vill jag liksom Monica Öhman föra fram
            ett tack till vår kollega Per-Richard
          </note>
          <note>
            Molén, som lämnar riksdagen. Tack för fint kamratskap! Jag önskar
            Per-Richard Molén allt gott i framtiden.
          </note>
          <note>
            För att avsluta mitt anförande innan den röda lampan lyser vill
            jag också säga att Kristdemokraterna är beredda att tillsammans
            med Moderaterna,
          </note>
          <note>
            Centern och Folkpartiet sjösätta en ny transportpolitik, som
            ger luft under vingarna och skapar en bättre väg för Sverige.
            Då kommer det att gå som på räls.
          </note>
          <note>
            (Applåder)
          </note>
          <note type="speaker">
            Anf. 12 KARIN SVENSSON SMITH (v) replik:
          </note>
          <note>
            Fru talman! Jag tycker att det fanns en motsägelse i Johnny Gyllings
            inlägg. Han påstod å ena sidan att
          </note>
          <note>
            Vänsterpartiet bara ser till järnvägen och motarbetar lastbilen
            men sade å andra sidan längre fram att vi tillsammans med er har
            verkat för att man ska se över farledsavgifterna i avsikt att
            bättre utnyttja sjötransporterna i Sverige. Johnny Gylling får
            bestämma sig för ettdera. Vi kan inte vara för både det ena och
            det andra.
          </note>
          <note>
            Jag kan direkt ge ett svar. Vänsterpartiet förordar att man utnyttjar
            varje transportslag för det som det är bäst på. Man måste i mycket
            större utsträckning än hittills kombinera olika transporter snarare
            än bara köra med lastbil. Vi är för att svensk lastbilstrafik
            får verka under rättvisa och effektiva former. Det innebär att
            det måste finnas mer av övervakning, så att man inte blir utsatt
            för oschyst konkurrens från andra, oavsett om det handlar om svenska
            eller utländska åkerier, och så att man svarar upp mot de trafiksäkerhetsmål
            som vi har satt upp.
          </note>
          <note>
            Det som jag saknar i Johnny Gyllings inlägg är en förklaring
            av hur kristdemokraterna anser att vi ska kunna ställa om transporterna
            så att vi får en hållbar utveckling. Av precis allt det underlag
            som vi har fått i utskottet framgår nämligen att utvecklingen
            i förhållande till miljömålen och till trafiksäkerhetsmålen går
            i rakt motsatt riktning. Infrastrukturpropositionen är ett försök
            att kombinera å ena sidan behovet av utveckling och tillväxt med
            å andra sidan det som är miljömässigt hållbart.
          </note>
          <note>
            Svaret på hur kristdemokraterna ska klara denna kombination har
            ännu inte getts. Jag undrar om Johnny Gylling har någon kommentar
            till detta.
          </note>
          <note type="speaker">
            Anf. 13 JOHNNY GYLLING (kd) replik:
          </note>
          <note>
            Fru talman! Jag frågade Vänsterpartiet varför ni är emot lastbilen.
            Att ni är det framgår tydligt av propositionen och av att ni tidigare
            i debatter och i motioner ständigt har motarbetat detta transportmedel.
            Jag är glad över att vi har samma uppfattning t.ex. om sjöfarten,
            och det har jag inte kritiserat er för.
          </note>
          <note>
            Skillnaden mellan Vänsterpartiet och Kristdemokraterna är den
            att ni förordar ett slags planstyrning av transportpolitiken.
            Vi inser att marknaden måste få styra det här i stor utsträckning.
            Vi tycker att statens roll ska vara att förbättra förutsättningarna
            för ett hållbart och effektivt transportsystem. Jag vet att
          </note>
          <note>
            Karin Svensson Smith har läst Godstransportdelegationens rapport,
            som pekar på att endast en mycket liten del av transporterna med
            politisk styrning kan flyttas från väg till järnväg. Vi menar
            precis som delegationen att det måste bli en bättre samverkan
            mellan transportslagen. Då blir de effektivare, och då blir miljön
            mindre belastad.
          </note>
          <note>
            Vi har också föreslagit stimulanser till alternativa bränslen.
            Det stora problemet i dag är utsläppen. Vi föreslår att regeringen
            ska arbeta inom EU för att miljöklass 1-diesel ska bli standard.
            Svenska åkare är i dag miljövänligare än åkare i andra länder,
            men vem tackar dem för det? I varje fall inte Vänsterpartiet.
          </note>
          <note>
            Jag vill kontra med en fråga till Karin Svensson
          </note>
          <note>
            Smith. Ni vill ju stänga Barsebäck så snabbt som möjligt. Vad
            ska ersätta den energi som då går förlorad? Det är inte bara transporterna
            som bidrar till
          </note>
          <note>
            CO2-utsläppen. De står för ungefär 40 %, men vad händer med de
            andra 60 procenten?
          </note>
          <note type="speaker">
            Anf. 14 KARIN SVENSSON SMITH (v) replik:
          </note>
          <note>
            Fru talman! Vad gäller utvecklingen i förhållande till klimatmålet
            har alla andra sektorer stabiliserat eller minskat sina bidrag
            till växthusgaserna, medan transporternas bidrag ökar väsentligt.
            Sådan är utvecklingen i Sverige och i övriga Europa. Det är en
            av faktorerna bakom EU:s vitbok om en ny transportpolitik.
          </note>
          <note>
            I det sammanhanget verkar vi för en harmonisering i förhållande
            till EU av flera av de regler som vi har. Om det ska kallas för
            planstyrning av transporterna vet jag inte. Jag tror inte att
            EU:s politik på transportområdet kan beskyllas för att vara planstyrning,
            men vi är mer följsamma i förhållande till vad som föreskrivs
            i den nya vitboken än vad ni är. Det gäller att hitta en rationell
            fördelning av godstransporter mellan väg, järnväg och sjöfart.
            Då kan man inte bibehålla det undantag som vi har i Sverige och
            som innebär att våra lastbilar ska tillåtas vara tyngre och längre
            än vad som är fallet i det övriga Europa.
          </note>
          <note>
            Vi tycker att det är okej när det gäller transporter av skogsråvara,
            men i övrigt finns det ingen anledning att tillåta att dessa lastbilar
            ska få slita ned och förstöra vägarna så att befolkningen ute
            i landet inte kan komma fram på grund av de skador som uppstått.
            Det är svaret på den frågan.
          </note>
          <note>
            Jag har fortfarande inte fått något svar på det som jag har frågat
            Johnny Gylling om. Tycker kristdemokraterna att man ska förena
            trafikutvecklingen med de mål som behövs för att vi ska få en
            miljömässigt hållbar utveckling?
          </note>
          <note type="speaker">
            Anf. 15 JOHNNY GYLLING (kd) replik:
          </note>
          <note>
            Fru talman! Jag vill upprepa att jag t.ex. nämnde alternativa
            bränslen och stimulans till miljöklass 1
          </note>
          <note>
            som standard för diesel. Vi vet alla att dieseln inte är hållbar
            i längden, men vi har gång på gång fått nej i utskottet till konkreta
            förslag om stimulanser till alternativa bränslen.
          </note>
          <note>
            Jag kan, fru talman, efter att ha hört Karin Svensson Smith tala
            här konstatera att mitt påstående om att Vänsterpartiet bekämpar
            lastbilen stämmer. Vi här i Sverige har inte samma förutsättningar
            som man har i de tätbefolkade delarna av Europa. Vi behöver en
            väl fungerande lastbilstrafik för vårt glest befolkade land med
            dess långa avstånd. I länder som Tyskland,
          </note>
          <note>
            Frankrike, Italien och Holland har man stora problem med trängsel
            på vägarna, och det är självklart att man där gör allt vad man
            kan för att flytta över mera gods till andra transportslag.
          </note>
          <note>
            Man kan bara fråga sig hur frukten kommer fram till affären på
            morgonen. Jo, det sker med hjälp av lastbilen. Med Vänsterpartiets
            politik skulle vi inte få fler motorvägar. Trafiken ska strypas,
            och dieselskatten ska höjas. Ska vi sluta att äta frukten? Hur
            ska vårt samhälle se ut med er politik? Det hade varit intressant
            att få se en bild av detta. Jag tror att fler då skulle inse att
            man bör välja ett annat parti i nästa val.
          </note>
          <note type="speaker">
            Anf. 16 SVEN BERGSTRÖM (c):
          </note>
          <note>
            Fru talman! Låt mig först, med all respekt för talmannens vädjan
            om att vi ska vara kortfattade, säga att jag hoppas att talmannen
            har förståelse för att vi inom oppositionen känner ett väldigt
            starkt behov av att efter två års väntan använda det här tillfället
            till att på djupet granska regeringens förslag och presentera
            våra egna alternativ.
          </note>
          <note>
            Monica Öhman ville stämma i bäcken och talade om att vi nu ska
            försöka lämna den eländiga klagosången bakom oss. Jag kan förstå
            att Monica gärna vill att vi ska ligga lågt nu när vi slutligen
            har fått chansen att granska förslagen. Hur man uppfattar våra
            inlägg ligger också i hög grad i åhörarens öra och vad man hör
            när vi redovisar våra alternativ och vår granskning av regeringen.
          </note>
          <note>
            Det är tydligt att för Centerpartiet är transportfrågorna viktiga.
            Vi står för att hela Sverige ska ha möjlighet att utvecklas och
            att människor ska kunna leva ett gott liv såväl på landsbygden
            som i storstäderna.
          </note>
          <note>
            Enligt vår mening är bra vägar och bra järnvägar grundläggande
            förutsättningar för livskraft och utveckling i hela landet. Det
            är också alldeles nödvändigt att forma politiken på området så
            att den står i samklang med naturen och miljön, så att vi inte
            undergräver våra egna och framtida generationers möjligheter att
            leva och verka. De utsläpp till miljön som trafiken och transportsektorn
            står för vet vi är ett av de enskilt största hoten mot miljön
            och det framtida klimatet.
          </note>
          <note>
            Låt mig på en gång säga i min inledning av denna debatt att vi
            från Centerpartiet välkomnar anslaget i regeringens proposition
            på detta viktiga område.
          </note>
          <note>
            "Infrastruktur för ett långsiktigt hållbart samhälle och transportsystem"
            är som en rubrik hämtad ur Centerpartiets program. Vi välkomnar
            det.
          </note>
          <note>
            När man från regeringens sida, i ett ögonblick av självrannsakan
            och ödmjukhet, säger att våra vägar har fått förfalla och att
            underhållet har blivit eftersatt de senaste åren, är vi de första
            att instämma också i detta. Det har inneburit stora problem för
            människor, näringsliv och kommuner i stora delar av Sverige, och
            det har inneburit att den klyvning av landet socialt och regionalt
            som vi har sett under senare år har blivit än värre.
          </note>
          <note>
            Det är tyvärr så. Under många år har det varit för lite pengar
            som har avsatts för att sköta våra vägar med nödvändiga drifts-
            och underhållsåtgärder - det gemensamma vägkapital vi har. Alla
            vi som sitter i trafikutskottet kan väl vittna om den anstormning
            av nödrop, uppvaktningar, brev, skrivelser och telefonsamtal som
            vi under de senaste åren har utsatts för alltifrån vägverk, banverk,
            länsstyrelser och kommuner till små vägföreningar, Burträsk Väggrupp
            och många fler - i takt med att förfallet har gått allt längre.
          </note>
          <note>
            Framför allt i de norra delarna av landet har vägarna varit närmast
            oframkomliga - särskilt i tjällossningstider. Det vet jag, Monica
            Öhman, Per-Richard
          </note>
          <note>
            Molén och alla vi som kommer från de trakterna.
          </note>
          <note>
            Men också i Dalsland, Småland och på andra ställen har problemen
            tidvis varit stora. Dessvärre har det bristande underhållet också
            på våra järnvägar nu börjat slå igenom i form av alltfler tågstopp,
            tågförseningar och inställda avgångar, till förtret för resenärer,
            godstransportköpare och andra. Till detta återkommer en av Centerpartiets
            talare senare, nämligen
          </note>
          <note>
            Birgitta Sellén. Viviann Gerdin kommer att tala om sjöfart och
            några andra saker som jag inte hinner med i min allmänna inledning.
          </note>
          <note>
            Nu ska det alltså enligt regeringen bli en ändring av politiken.
            Då har vi i oppositionen den smärtsamma plikten att meddela att
            det tyvärr inte är alldeles säkert. Högtidliga deklarationer och
            målformuleringar är en sak - verkligheten är ofta dessvärre en
            helt annan.
          </note>
          <note>
            Jag välkomnar att näringsministern deltar i debatten i dag. När
            näringsministern presenterade förslagen den 3 oktober tog han
            som vanligt munnen full.
          </note>
          <note>
            Detta är den största satsningen i modern tid, framhöll Björn
            Rosengren med den sedvanligt klädsamma blygsamhet som präglar
            ministern. Han underströk att det egentligen bara finns ett problem
            - minns han det? - nämligen att det kommer att bli så många vägarbeten
            och så många järnvägsarbeten under de kommande åren att en och
            annan bilist och tågresenär kommer att bli irriterad. Det var
            det enda problem som Björn Rosengren kunde se. Annars var det
            bara att köra. Rälsen var på väg att läggas ut, pengarna fanns
            och entreprenadmaskinerna stod startberedda.
          </note>
          <note>
            När dammet lagt sig kring den storstilade presentationen kunde
            storheten och hållbarheten i de påstådda jättesatsningarna börja
            granskas på djupet. Då var det som vanligt rätt många frågetecken
            och tveksamheter som hopade sig.
          </note>
          <note>
            Det som dessvärre underminerar trovärdigheten i regeringens påstådda
            satsning är att man inte ens för de allra närmaste åren förmår
            att anslå egna pengar -
          </note>
          <note>
            inte lånade pengar, som statsministern brukar säga -
          </note>
          <note>
            till de insatser som är så nödvändiga för att få stopp på förfallet
            och börja hämta igen på det eftersatta underhållet. Av den extrasatsning
            på 12 miljarder kronor de närmaste tre åren som regeringen har
            aviserat är det fråga om 8 lånade miljarder kronor, en uppskjuten
            amortering på 1 miljard kronor och bara 2,8
          </note>
          <note>
            miljarder kronor som regeringen förmår anslå över statsbudgeten.
          </note>
          <note>
            Är det mot den bakgrunden egentligen någon här i kammaren - eller
            på åhörarläktaren - som på allvar tror att regeringen om tre år
            plötsligt ska orka med att årligen anslå nära 5 miljarder kronor
            mera till transportområdet än vad man tänker göra de närmaste
            tre åren? Vi vet att det är tredje gången på mindre än tio år
            som socialdemokraterna talar om att ta igen eftersatt underhåll
            och satsa mera pengar, men två gånger tidigare har man skändligen
            misslyckats. Då ringer varningsklockorna högljutt även denna gång.
          </note>
          <note>
            Vi minns hur det lät de socialdemokratiska oppositionsåren 1991-1994
            när Börje Hörnlund, Mats
          </note>
          <note>
            Odell och andra såg till att det blev mera pengar till vägnätet.
            Då skulle socialdemokraterna prestera ännu mycket mera pengar.
          </note>
          <note>
            Vi minns hur det lät för några år sedan. Då satt socialdemokraterna
            i regeringsställning. De lovade i proposition 1997/98:62 om infrastruktur
            för kommunikationer att möta situationen genom att
          </note>
          <note>
            "tidigarelägga åtgärder i de nationella och regionala planerna
            så att eftersatt underhåll kan börja tas igen, rekonstruktionen
            av vägnätet kan forceras liksom satsningar på höjd bärighet".
            Så sade man då, och alla minns hur det har gått. Sanningen är
            att det blev platt intet. Förfallet har sedan dess tilltagit.
            Det intygade
          </note>
          <note>
            Monica Öhman nu senast i hennes första inlägg i dag.
          </note>
          <note>
            För oss i Centerpartiet är det en hederssak att när vi kritiserar
            regeringen så hårt ställer vi också krav på oss själva att redovisa
            bättre alternativ. Därför har vi också år efter år anslagit mer
            pengar över statsbudgeten för att klara en bättre standard inte
            minst på det regionala vägnätet. Vi har också anslagit mera pengar
            för en satsning på järnvägen. Kom ihåg, Karin Svensson Smith,
            att Centern hade 700 miljoner kronor mer för innevarande år. För
            de närmaste tre åren har vi
          </note>
          <note>
            6 ½ miljarder mer än regeringen i vårt budgetalternativ.
          </note>
          <note>
            I vårt motionsförslag prioriteras satsningar för att ta igen
            det eftersatta underhållet och garantera en underhållsnivå som
            inte tillåter nya eftersläpningar.
          </note>
          <note>
            Här ingår stora satsningar på tjälsäkring, bärighet och rekonstruktion.
            Det är också mycket angeläget att bygga bort flaskhalsar i det
            befintliga transportsystemet och att genomföra planerade projekt.
            Först därefter tycker vi att det är dags att ta itu med nyanläggningar,
            nyinvesteringar och storstilade projekt.
          </note>
          <note>
            Låt mig i punktform sammanfatta centerförslaget på följande sätt:
          </note>
          <note>
            1. Storsatsa på den regionala infrastrukturen för livskraft i
            hela landet.
          </note>
          <note>
            2. I stället för att centralisera beslutsfattandet vill vi stärka
            regioner och län i fråga om besluten om infrastrukturen. Planering
            och prioritering ska ske regionalt.
          </note>
          <note>
            3. Statens roll bör vara att formulera övergripande mål, avsätta
            resurser samt att i nära samarbete med regioner och län planera
            och prioritera satsningar av nationellt intresse.
          </note>
          <note>
            4. Inrätta en tioårsplan för att ta igen det eftersatta underhållet.
          </note>
          <note>
            5. Storsatsa på drift och underhåll så att infrastrukturkapitalet
            inte urholkas och eftersläpningar inte uppstår.
          </note>
          <note>
            6. Använd 28 miljarder till satsningar på bärighet, tjälsäkring
            och rekonstruktion.
          </note>
          <note>
            7. Öppna för alternativ finansiering, s.k. PPP-
          </note>
          <note>
            lösningar, för att tidigt i planperioden kunna göra infrastrukturella
            satsningar och få erfarenhet av några sådana projekt som vi har
            talat om så länge men där vi ännu inte har sjösatt en enda av
            större mått.
          </note>
          <note>
            8. Inrätta en "skamgräns" för lägsta acceptabel vägstandard.
            Vägarna ska vara framkomliga över hela landet året runt.
          </note>
          <note>
            9. Inkludera också IT-infrastrukturen - som är alldeles bortglömd
            i propositionerna - när den traditionella infrastrukturen planeras.
          </note>
          <note>
            10. Skapa ett grönt transportsystem.
          </note>
          <note>
            11. Skapa en politik för trygg och säker trafikmiljö.
          </note>
          <note>
            Jag hinner tyvärr inte kommentera just de viktiga trafiksäkerhetsfrågorna
            ytterligare i mitt inlägg.
          </note>
          <note>
            12. Värna de enskilda vägarna med rättvisa villkor också för
            dem.
          </note>
          <note>
            Låt mig i det här sammanhanget ställa en fråga till
          </note>
          <note>
            Monica Öhman. Det kom ett tjusigt TT-meddelande för någon vecka
            sedan där det stod att trafikutskottet har stoppat förslaget i
            den s.k. BREV-utredningen om att föra över en massa mil vägar
            från allmänna vägar till enskilda vägar. Var står det i betänkandet?
            Jag har bläddrat och läst men inte hittat det. Monica Öhman kanske
            kan hjälpa mig på traven att kolla var det står, detta med att
            vi har stoppat den stora överföringen av allmänna vägar till enskilda
            vägar.
          </note>
          <note>
            I Centerpartiet är vi övertygade om att vi klarar en god transportförsörjning
            och en bra standard på infrastrukturen här i landet om vi arbetar
            målmedvetet på området och arbetar för en balanserad utveckling
            i hela landet när det gäller befolkning, näringsliv etc.
          </note>
          <note>
            Där har vi vissa bekymmer och farhågor för hur det kommer att
            gå när man siktar på att utöka storstadsregionerna så dramatiskt
            som man gör i den pågående planeringen. Man siktar t.ex. på att
            utöka
          </note>
          <note>
            Stockholmsregionen med ett nytt Malmö; 200 000
          </note>
          <note>
            fler människor vill man ha in till Stockholmsregionen till år
            2010. Vi tycker att det är fel politik att centralisera på det
            här sättet. Det är att beställa stora problem när det gäller trafikförsörjningen.
            Per-Richard Molén var inne på hur trångt det är redan nu.
          </note>
          <note>
            Det mest akuta bekymret inte bara för Stockholmstrafiken utan
            för tågresenärer och godstransporter från hela landet är den s.k.
            getingmidjan, alltså den begränsning i form av järnvägsspår i
            centrala Stockholm över det s.k. Saltsjö-Mälarsnittet som finns
            i dag. Om detta förefaller alla partier vara väldigt eniga, och
            därför borde det vara möjligt med en kraftsamling just på det
            här området för att sätta i gång arbetet med att öka spårkapaciteten.
            Det som förefaller ligga närmast till hands är en pendeltågstunnel.
          </note>
          <note>
            När jag hörde Per-Richard Moléns inlägg här i kammaren tidigare
            funderade jag på hur Moderaterna egentligen vill satsa. När man
            lyssnar på Per-Richard
          </note>
          <note>
            Molén är det trafikringar och förbifarter, men absolut inte trängselavgifter.
            Jag kan hålla med om att det var en viss svartmålning av hur moderaterna
            ställde upp i trafikutskottet. Men kan jag få ett svar av Per-Richard
          </note>
          <note>
            Molén om hur moderaterna egentligen ser på det här totalt sett.
            Per-Richard Molén är ju själv från Sundsvall. Tror han verkligen
            att man ska få pengarna att räcka till en så här gigantisk satsning
            på trafikringar, förbifarter och annat om man inte tillgriper
            den möjlighet som finns i de s.k. trängselavgifterna?
          </note>
          <note>
            Jag nämnde tidigare en pendeltågstunnel. En annan tunnel, Citytunneln
            i Malmö, är det inte alls lika stor enighet om, vilket framgår
            av betänkandet. Detta projekt, som för varje år blir alltmera
            kostsamt, som inte har någon samhällsekonomisk lönsamhet, som
            är ett högriskprojekt ur miljösynpunkt och som bara delvis kan
            lösa transportproblemen i Malmöregionen, förefaller nu en majoritet
            här i riksdagen beredd att till varje pris driva igenom. Det var
            ett intressant inslag på Aktuellt i går om hur det kan gå till
            när så här stora projekt ska sjösättas med dåligt underlag.
          </note>
          <note>
            I den gemensamma reservationen nr 20 framhåller vi från Centerpartiet,
            kd och Miljöpartiet att det finns behov av att förbättra spårkapaciteten
            i Malmö och lösa de svenska anslutningarna till Öresundsförbindelsen.
            Men vi vill ha upp på bordet de alternativa möjligheterna att
            använda de uppåt 8 miljarder kronor som projektet nu beräknas
            kosta. Hur kommer det sig att Vänsterpartiet, som tidigare har
            tillhört de starkaste kritikerna av det här projektet, till synes
            över en natt har svängt i frågan och plötsligt förstått poängerna
            med Citytunneln? Hur kommer det sig att Moderaterna, som säger
            sig värna om skattebetalarnas pengar, kan ställa sig bakom ett
            så här skakigt projekt?
          </note>
          <note>
            En fråga som Centerpartiet dessvärre varit alldeles ensamt om
            att betona i arbetet med infrastrukturfrågorna är vikten av att
            behålla och helst utveckla ett starkt regionalt inflytande över
            dessa frågor, som till sin karaktär är just lokala och regionala.
            Vår principiella utgångspunkt är att planeringen av infrastrukturen
            måste få en fördjupad demokratisk förankring.
          </note>
          <note>
            Fler aktörer än i dag måste komma in i processen på ett tidigt
            stadium. Våra förslag för att förstärka den lokala och regionala
            demokratin och inflytandet står i skarp kontrast till regeringens
            förslag på det här området.
          </note>
          <note>
            Här har vi de allra senaste dagarna fått en stark och tacksam
            draghjälp när den tunge socialdemokratiske regionpolitikern Roger
            Kaliff, som representant för samarbetsorganet Sydsam, i ett skarpt
            brev till de sydsvenska riksdagsledamöterna kraftigt protesterar
            mot de "inskränkningar av det regionala mandatet i infrastrukturarbetet"
            som nu föreslås. Han går till storms mot den återcentralisering
            av planeringen som nu är på väg.
          </note>
          <note>
            I t.ex. Västra Götalandsregionen och Region Skåne, som under
            den pågående försöksverksamheten med regionalt självstyre tagit
            över ansvaret för infrastrukturfrågorna från länsstyrelsen, har
            ett brett förankringsarbete ägt rum. Kommunerna i regionen, näringslivet,
            fackliga organisationer och andra har varit delaktiga i arbetet
            med att ta fram underlag, definiera behov och prioritera de kommande
            satsningarna på infrastrukturområdet. Alla inblandade parter har
            upplevt detta mycket positivt.
          </note>
          <note>
            Det är inte bara politikerna inom Sydsam som protesterar, utan
            också Sydsvenska Industri- och
          </note>
          <note>
            Handelskammaren skriver i ett brev att de har goda erfarenheter
            av samarbetet på regional nivå kring infrastrukturfrågorna. Varför
            gör man då på detta sätt att man centraliserar tillbaka en stor
            del av beslutsmakten?
          </note>
          <note>
            Centerpartiets uppfattning är att mer beslut rörande infrastrukturen
            ska flyttas till de regionala nivåerna, utan pekpinnar från ovan.
            I det sammanhanget är det något förbluffande att Miljöpartiets
            enda synpunkt på detta är ytterligare en pekpinne, nämligen att
            planeringsramen för regionala investeringar inte ska få användas
            till kommunala flygplatser. Det är Miljöpartiets syn på regional
            demokrati och regionalt inflytande.
          </note>
          <note>
            Enligt vår mening måste riksdagen dessutom korrigera regeringens
            vilja att ha ett spann på ±50 % när de regionala planerna ska
            fastställas. Ett sådant förfarande kan enligt vår mening leda
            till utomordentligt stor osäkerhet i länen och regionerna, samtidigt
            som olika delar av landet riskerar att ställas mot varandra.
          </note>
          <note>
            Fru talman! Med dessa ord har jag försökt beskriva något hur
            vi ser på de här två propositionerna och
          </note>
          <note>
            Centerpartiets alternativ. Jag vill yrka bifall till reservationerna
            1 och 5 i utskottsbetänkande nr 1 och bifall till reservationerna
            3, 10, 14, 20 och 21 i utskottsbetänkande nr 2.
          </note>
          <note type="speaker">
            Anf. 17 PER-RICHARD MOLÉN (m) replik:
          </note>
          <note>
            Fru talman! Sven Bergström frågar mig om trängselavgifter och
            investeringsbehovet i Stockholm. Jag tycker att vi måste ha råd
            att ha en huvudstad i Sverige. Det förvånar mig lite grann att
            Sven Bergström bygger upp så många svårigheter, så mycket problem
            och så mycket restriktioner som har med Stockholmsregionen att
            göra.
          </note>
          <note>
            Vi måste låta människorna flytta dit de vill, och då måste samhällets
            skyldighet vara att skapa bekväma förutsättningar för dem, likaväl
            som det är viktigt att vi gör det för alla dem som bor runtom
            i vår glesbygd. Därför måste vi bedriva en politik i Sverige som
            skapar de resurser som är nödvändiga för att vi ska få ett infrastruktursystem
            i Stockholm som tillgodoser de människor som bor här.
          </note>
          <note>
            Jag tror inte att det är en framkomlig väg att låta människor
            komma hit och sedan låta dem betala trängselavgifter. Att människor
            ska sitta i långa trafikköer tror jag, handen på hjärtat, inte
            att ens Sven
          </note>
          <note>
            Bergström trots allt vill, som talar sig varm för landsbygden.
          </note>
          <note type="speaker">
            Anf. 18 SVEN BERGSTRÖM (c) replik:
          </note>
          <note>
            Fru talman! Låt mig innan jag går in på sakfrågan instämma i
            det som Monica Öhman och Johnny Gylling har sagt här tidigare.
          </note>
          <note>
            Tack, Per-Richard Molén, för ett gott kamratskap i utskottet
            och för de debatter vi har haft inte bara här i kammaren utan
            också på många andra platser runtom i landet! Jag vill önska dig
            en god jul, en välförtjänt något lugnare tillvaro och mera tid
            för dig själv och dina närmaste under de kommande åren.
          </note>
          <note>
            I sakfrågan har Per-Richard Molén och jag ofta haft olika åsikter,
            och det har vi nu också. Jag hoppas att vi kan fullfölja debatten
            på den punkten.
          </note>
          <note>
            Visst ska vi ha ett bra trafiksystem i storstäderna.
          </note>
          <note>
            I den allra första meningen i mitt skrivna anförande underströk
            jag just detta att människor ska kunna leva ett gott liv såväl
            på landsbygden som i våra storstäder.
          </note>
          <note>
            Det som förvånar mig är att Per-Richard Molén och Moderaterna
            synes ha missat trafikdebatten kring
          </note>
          <note>
            Stockholm och missat att läsa de olika utredningar som har gjorts.
            Om de hade gjort det skulle de ha upptäckt vad man kommit fram
            till om tron som fanns en gång i världen att stora trafikleder
            runt storstäderna och nya motorvägsleder kan lösa problemen.
          </note>
          <note>
            Ingen storstad någonstans i världen har lyckats lösa sina trafikproblem
            genom att bygga nya kringfartsleder.
          </note>
          <note>
            Jag läste med intresse en skrift som heter Perspektiv och som
            kom häromdagen. Där uttrycker
          </note>
          <note>
            NCC:s vd Alf Göransson några intressanta tankar om
          </note>
          <note>
            Stockholmsregionen - trafikkaoset i Stockholm, som han skriver.
            Han säger: Det som skulle kunna råda bot på trafikkaoset i Stockholm
            är en kombination av förbättrad kollektivtrafik och nya kringfartsleder
            samt någon form av bilavgifter.
          </note>
          <note>
            Jag tycker att det var kloka ord av NCC:s vd, och jag är förvånad
            över att inte också Moderaterna är så dynamiska att de förstår
            att det måste till en massa olika åtgärder för att lösa trafikproblemen
            i Stockholm. Där är utan tvekan någon typ av bilavgifter någonting
            som kommer att behövas om man vill lösa det här i en närtid, och
            inte skjuta problemen tio år framåt i tiden.
          </note>
          <note type="speaker">
            Anf. 19 PER-RICHARD MOLÉN (m) replik:
          </note>
          <note>
            Fru talman! Man får kanske vara tacksam för att
          </note>
          <note>
            Sven Bergström inte var med och beslutade vid den tidpunkt när
            man bestämde sig för att bygga Essingeleden. Jag är övertygad
            om att Sven Bergström säkerligen hade sagt nej också till den
            om den situationen hade förelegat. Man kan ju fundera lite grann
            över hur Stockholm skulle ha sett ut då.
          </note>
          <note>
            Jag tror att vi utan att på något sätt glömma bort eller bortse
            från landsbygden och de mindre tätorterna ändå måste ställa upp
            på en fungerande huvudstad.
          </note>
          <note>
            Alla huvudstäder och alla stora städer expanderar snabbare än
            vad man hinner bygga trafikleder för.
          </note>
          <note>
            Men trafiklederna kommer, och vi kan inte bromsa det.
          </note>
          <note>
            Apropå Citytunneln, som också Sven Bergström tog upp, så minns
            jag att det under perioden 1991-
          </note>
          <note>
            1994 fanns tillfällen när Olof Johansson, som då var partiledare,
            många gånger förde fram Citytunneln som en angelägen och nödvändig
            del av Öresundsbron för att på något sätt bygga upp så mycket
            kostnader och så stora investeringar att man skulle säga nej till
            alltihop. Det finns belägg för detta. Jag tror att behoven där
            nere är lika angelägna som de här uppe.
          </note>
          <note>
            Det gäller för oss att driva en bra näringspolitik, och inte
            den som näringsministern eller Socialdemokraterna företräder.
            Det ska vara någonting helt annat, som skapar nya arbetstillfällen,
            nya och expansiva företag, låga transportkostnader osv. Så får
            vi möjligheter att lösa de trafikproblem som människor icke vill
            acceptera någonstans.
          </note>
          <note type="speaker">
            Anf. 20 SVEN BERGSTRÖM (c) replik:
          </note>
          <note>
            Fru talman! Per-Richard Molén börjar tala om Essingeleden, och
            raljerar med att vi inte skulle ha varit med på det beslutet heller.
            Jag kan t.o.m. tänka mig att bygga ut Essingeleden, Per-Richard
            Molén! Essingeledens Brommagren kan vara en välmotiverad länk
            för att lite grann lasta av trafiktrycket i Stockholm. Vi har
            inte alls någonting emot att man bygger trafikleder om det är
            samhällsekonomiskt lönsamt och miljöriktigt och om det passar
            in i en bra trafikplanering. Vi är inte allergiska på något sätt.
            Det är alltså ingen fara på taket när det gäller detta.
          </note>
          <note>
            Men när det gäller trängselavgifter förefaller Moderaterna vara
            allergiska. Det har ju nu styrkts i många utredningar att trängselavgifter
            eller bilavgifter i någon form faktiskt skulle innebära att man
            slipper sitta i de eländiga trafikköer som Per-Richard
          </note>
          <note>
            Molén ondgör sig över. Det skulle kanske kosta 10,
          </note>
          <note>
            15 eller 20 kr beroende på vilken tid på dygnet man vill köra,
            men man skulle slippa trafikköerna. Jag är alldeles övertygad
            om att väldigt många människor tycker att det vore värt pengarna
            många gånger om att slippa köerna.
          </note>
          <note>
            Vi får väl ta en debatt i valrörelsen om detta med
          </note>
          <note>
            Moderaterna och andra som är allergiska mot trängselavgifter.
            Jag är nämligen övertygad om att när vi får debattera detta och
            presentera det för vanliga människor så kommer de att välkomna
            att man kan komma fram på gator och vägar bara genom denna enkla
            åtgärd. Vi måste försöka styra trafiken så att inte alla ska in
            till city på samma timme.
          </note>
          <note>
            Jag tycker att det är lite trist att Per-Richard
          </note>
          <note>
            Molén på något sätt misskrediterar Olof Johanssons arbete i frågan
            om Citytunneln. Han försökte ju påpeka det som Riksdagens revisorer
            och många andra nu understryker, nämligen att se till att beslutsunderlaget
            är komplett och inte att man tar det hela och kuperar svansen
            i omgångar. Så gjorde man med Öresundsförbindelsen. Det är självklart
            att man måste ha anslutningsförbindelser - det var det Olof Johansson
            försökta tala om. Han ville få upp allt på bordet i ett sammanhang.
            Men om man hade gjort det så hade man kanske inte fått majoritet
            för att bygga bron, och därför valde man att ta detta styckevis
            och delt. Det finns det anledning att kritisera och dra lärdomar
            av.
          </note>
          <note type="speaker">
            Anf. 21 ELVER JONSSON (fp):
          </note>
          <note>
            Fru talman! Två år senare än väntat kom så äntligen regeringens
            infrastrukturproposition. Tala om långbänk! Det är nu motioner
            från fyra allmänna motionstider, tre propositioner och över 1
            000 förslag som behandlas i betänkandet. I pengar är det bortemot
            en halv statsbudget i runda tal.
          </note>
          <note>
            Detta har varit föremål för många förhandlingar och turer mellan
            regeringen och de s.k. samarbetspartierna. Resultatet av det ser
            man tydligt i propositionen, som har en tydlig slagsida till vägarnas
            nackdel.
          </note>
          <note>
            Det ligger kanske i sakens natur att vi från oppositionens sida
            uppehåller oss vid de delar som det finns anledning att kritisera.
            De avsnitt som finns som är bra - och de finns där - förutsätter
            jag att näringsministern ånyo kommer att proklamera.
          </note>
          <note>
            Rubriken är det inget fel på. Långsiktigt och hållbart ska det
            vara! Men då vill det till både medel och rätt metoder. Vi behöver
            satsa på en utbyggnad av järnvägssektorn. Men de stora behoven
            just nu finns på vägsidan och då speciellt när det gäller drift
            och underhåll av vägar. Vi saknar en bättre analys om olika järnvägsprojekt.
            Järnvägen kan aldrig bli ett alternativ till vägarna i landets
            mest glest bebyggda delar. Det är inte klokt att bara kasta ut
            så stora summor som regeringen nu gör på järnvägssidan. Vi kan
            ändå aldrig få ekonomi i att bygga räls till varje hus i
          </note>
          <note>
            Sverige - som någon uttryckte det. Minns hur det gick med de
            stolta parollerna om bredband till alla med statliga pengar!
          </note>
          <note>
            Den kraftiga förseningen av propositionen är att beklaga, då
            infrastrukturpolitiken tillsammans med företagspolitiken är grunden
            för det som vi i Folkpartiet kallar de välståndsbildande krafterna.
            Utan en fungerande infrastruktur kombinerad med ett gott företagsklimat
            kan inte välfärd och sysselsättning tryggas. Förlorarna på en
            sådan senfärdighet när det gäller trafikpolitiken är både den
            enskilda medborgaren och landets många företag som inte garanteras
            säkra och fungerande vägar året runt.
          </note>
          <note>
            När propositionen lades fram hävdades det att stora pengar ska
            satsas. Det kan ifrågasättas. De 364
          </note>
          <note>
            miljarder kronor som regeringen utlovar ska spridas ut på tolv
            år fr.o.m. år 2004. Slår man ut denna summa per år visar det sig
            att det inte handlar om några stora nya pengar - speciellt inte
            då en del av pengarna ska täcka lån som tas upp under år 2002
            och 2003. 45
          </note>
          <note>
            miljarder kronor av ramen rör sådant som kostnader för nya lån
            som ska tas upp eller redan har upptagits.
          </note>
          <note>
            Dessutom är det tvivelaktigt om dessa lån går ihop med budgetprocessen.
            Ska projekt tidigareläggas så får det ske med hjälp av andra finansieringslösningar
            som bl.a. Folkpartiet förespråkar. Nu går var tionde krona i propositionen
            till skulder och räntor.
          </note>
          <note>
            Satsningar på infrastruktur har dessutom minskat som andel av
            BNP under senare år. Enligt statistik från SCB utgjorde de offentliga
            investeringarna i infrastruktur ca 0,85 % av BNP år 1994. Det
            var då
          </note>
          <note>
            Socialdemokraterna trädde till. Nu har denna andel mer än halverats,
            till ca 0,4 % av BNP. Men när Socialdemokraterna var i opposition
            krävde de en fördubbling av de då föreslagna infrastrukturpengarna,
            dvs. en fyra gånger högre andel jämfört med regeringens nu uppreklamerade
            förslag.
          </note>
          <note>
            Behovet av infrastrukturinvesteringar i Sverige är nu ännu större
            än vad regeringen inser. Folkpartiet anser att investeringarna
            bör kunna bli större genom nya finansieringsformer. Dessutom är
            behovet av drift och underhåll av vägar stort redan nu under de
            två närmaste åren, vilket regeringen verkar bortse ifrån. Det
            är mot denna bakgrund som Folkpartiet i sitt budgetalternativ
            för de närmaste två åren har avsatt 3 miljarder kronor mer än
            regeringen till väganslaget.
          </note>
          <note>
            I de löften som regeringen lämnar finns en pysventil som säger
            att investeringarna endast ska genomföras i den takt som det statsfinansiella
            läget medger. Med tanke på hur regeringen har hanterat vägarna
            hittills är det säkrast om nya krafter får ansvar för infrastrukturfrågorna.
          </note>
          <note>
            För enskilda människors välfärd är goda kommunikationer avgörande.
            Tillgång till bra kommunikationer underlättar arbetspendling och
            ökar därmed möjligheterna att bo där man vill och jobba på någon
            annan plats. En väl utformad trafikpolitik är därmed av största
            betydelse även i regionalpolitiskt hänseende.
          </note>
          <note>
            Tyvärr finns det en rad brister i dagens infrastruktursystem;
            undermåliga och trasiga vägar som effektivt hindrar t.ex. råvarutransporter
            till industrin, tågtrafiken som alltför länge kännetecknats av
            bristande konkurrens och höga priser. Detsamma kan också sägas
            om flygtrafiken.
          </note>
          <note>
            I dagens situation med undermålig standard främst på vägarna
            har vi föreslagit att man ska pröva olika finansieringsformer.
            En sammanfattande beteckning för denna finansieringslösning är
            PPP, public-private partnership. Finansiering av PPP-projekt kan
            ske antingen genom att nyttjarna - trafikanterna -
          </note>
          <note>
            erlägger avgifter eller att staten genom Vägverket hyr anläggningarna
            eller en kombination av bägge finansieringarna.
          </note>
          <note>
            Projekt som vi framför allt anser vara intressanta för framtida
            PPP-projekt är trafiklösningar i eller kring våra storstäder.
            I Sverige har sådan finansiering förekommit vid byggandet av Arlandabanan
            och
          </note>
          <note>
            Öresundsförbindelsen, men det borde kunna ske vid betydligt fler
            projekt. Näringsministern har flera gånger varit positiv till
            PPP. Nu är han diskret som en legationssekreterare och erkände
            i en riksdagsdebatt att han tvingas ge sig för både kommunister
            och miljöpartister. Å andra sidan, fru talman, inger det ju ett
            visst hopp att han inte sade något den här gången.
          </note>
          <note>
            Regeringen har ett flertal gånger flaggat för att man är villig
            att genomföra de här projekten, men vi har sett alldeles för lite
            av dem. Sannolikt är det på grund av att regeringens stödpartier
            gör allt för att sätta P för PPP-lösningar.
          </note>
          <note>
            I stället håller man från regeringssidan på med diverse andra
            tvivelaktiga finansieringsformer. Jag har redan nämnt lån i Riksgälden.
            Folkpartiet anser att om annan offentlig finansiering än den över
            statsbudgeten ska användas för infrastrukturen, måste det ske
            restriktivt och med ordentliga beslutsunderlag. Speciellt gäller
            det upplåning med statliga kreditgarantier.
          </note>
          <note>
            Riksdagens revisorer har i en rapport till riksdagen påpekat
            att det samhällsekonomiska beslutsunderlaget bör utvecklas. Revisorerna
            anförde att regeringen tydligt bör motivera sina förslag till
            enskilda väg- och järnvägsinvesteringar för riksdagen. Det visar
            sig ofta att man inte belyser de åtgärder som verkligen vidtas.
            De bästa alternativen undersöks inte.
          </note>
          <note>
            Beräkningarna redovisas dessutom bristfälligt. Speciellt viktigt
            är detta om ett mindre samhällsekonomiskt projekt föreslås prioriteras
            före ett mer lönsamt. För detta har regeringen klandrats av riksdagen,
            senast i juni i år.
          </note>
          <note>
            Regeringen föreslås i infrastrukturpropositionen att jämställdhet
            ska införas som ett nytt transportpolitiskt mål utöver de som
            redan finns. Folkpartiet tycker att det är bra att regeringen
            uppmärksammar att män och kvinnor inte har samma resemönster.
            Men samtidigt är t.ex. systemet för reseavdrag utformat så att
            det i högre grad passar mäns resemönster utan att ta hänsyn till
            att det är kvinnor som står för den största delen av s.k. nyttoresor
            för familjen. Det är mot den bakgrunden som Folkpartiet har föreslagit
            att reseavdraget bör breddas så att t.ex. resor till och från
            dagis ingår. Vi har också krävt att en bilsocialutredning ska
            tillsättas som ska få i uppgift att belysa bilens roll från en
            rad samhällsperspektiv i 2000-talets samhälle. Denna utmaning
            hukar TU-majoriteten för, och Finansdepartementet lär också vara
            stor motståndare.
          </note>
          <note>
            Fru talman! Jag ska också ta upp några frågor kring Posten AB.
            Postmarknaden präglas alltmer av avreglering och konkurrens. På
            många orter finns det flera aktörer som delar ut och distribuerar
            post. Folkpartiet anser att det är viktigt att postlagen följs
            noga även på en avreglerad postmarknad och att post- och kassaservice
            kan upprätthållas i hela landet. Vi tar kraftigt avstånd från
            en utveckling som går mot att samtliga stationära postkontor i
            Sverige ska avvecklas. Försvinner de stationära kontoren är det
            ett dråpslag för många orter i Sverige, då det ytterligare utarmar
            den offentliga servicen. Det räcker inte att man flyttar postservicen
            till en butik eller en bensinmack, då detta vid många tillfällen
            kan vara det första steget mot en total nedläggning.
          </note>
          <note>
            Regeringen har i en särproposition föreslagit att den grundläggande
            kassaservicen ska regleras i en särskild lag och inte, som i dag,
            i postlagen. Ansvaret för servicen ska ligga hos Posten AB, enligt
            regeringens förslag.
          </note>
          <note>
            Vi har beklagat att denna särproposition kom sent under hösten,
            då avtalet mellan staten och Posten om kassaservicen löpte ut
            redan den 31 mars i år. Sedan dess har det rått ett slags avtalslöst
            tillstånd på området.
          </note>
          <note>
            Under denna tid då kvaliteten i kassaservicen har försvagats
            har postledningen och Näringsdepartementet påstått att "nu ska
            det bli bättre". Björn Rosengren m.fl. har påtalat och upprepat
            att det nu är fler serviceställen för kassa, brev, frimärken och
            paketutlämning. Vad man inte säger är att efter det att
          </note>
          <note>
            Postgirot har sålts kan man inte på postens kontor öppna postgirokonto,
            än mindre få ett saldobesked.
          </note>
          <note>
            Till det mera tragiska hör också att pensionärer i landsbygden
            avkrävs tusentals kronor om de ska få daglig postutdelning av
            lantbrevbärare. Man kan komma undan med ett par tusen kronor,
            men då är
          </note>
          <note>
            "daglig postgång" plötsligt högst ett par dagar i veckan - detta
            noterat efter regeringens högtidstal här i kammaren i går på temat
            "Hela landet ska leva".
          </note>
          <note>
            Varken e-brev, betalning via mejl eller indragen lantbrevbärning
            fyller kraven på kvalitet eller god medborgarservice. Folkpartiet
            anser att det är av största vikt att det finns kassaservice med
            hög kvalitet i hela landet, så att medborgarna kan utföra sina
            betalningar och ta emot sina pengar.
          </note>
          <note>
            Jag skulle avslutningsvis också vilja säga ett par ord om trafiksäkerheten.
            Trafik ger ökad välfärd, men den har också avigsidor. Krav på
            ökad trafiksäkerhet är ett väsentligt inslag i trafikpolitiken.
            Folkpartiet stod bakom nollvisionen, som innebär att man ska sträva
            efter att ingen ska dödas eller svårt skadas i trafiken. Denna
            vision har urholkats alltmer, framför allt genom nedskurna väganslag.
            Informationsinsatser är ett viktigt komplement. Men elvapunktsprogrammet
            har urholkats genom att t.ex. de ideella motororganisationerna
            får allt svagare ekonomiskt stöd.
          </note>
          <note>
            Jag tror att det behövs trafikövervakning och också vägar med
            högre standard. Farliga sträckor måste åtgärdas. Skärpt hastighetskontroll,
            inte minst genom fler synliga poliser, och att man också håller
            efter fortkörning kan medverka till en lägre skadenivå i trafiken.
            Därtill måste väganslaget höjas för att skapa säkrare vägar.
          </note>
          <note>
            Alkohol och andra droger kombinerat med bilkörning eller båttrafik
            hör definitivt inte ihop. Det måste ständigt upprepas. Förutom
            att man kan skada sig själv, riskerar oskyldiga att dödas eller
            skadas av både rattfylleristers och sjöonyktras framfart. Det
            är också viktigt att uppmärksamma förekomsten av farliga mediciner
            i trafiken.
          </note>
          <note>
            Det är beklagligt, som jag sade, att regeringen har dragit ned
            på stödet till det ideella trafiksäkerhetsarbetet. Trafiksäkerhet
            består av många komponenter.
          </note>
          <note>
            Upprustad infrastruktur och mänskligt engagemang är grunden för
            något som skulle kunna kallas god kommunikation.
          </note>
          <note>
            Herr talman! Jag ber att få yrka bifall till reservationerna
            1 och 9 i TU1 och till reservationerna 4 och
          </note>
          <note>
            6 i TU2.
          </note>
          <note type="speaker">
            Anf. 22 KARIN SVENSSON SMITH (v) replik:
          </note>
          <note>
            Herr talman! Elver Jonsson säger att i infrastrukturpropositionen
            går var tionde krona till räntor och skulder. Då undrar jag: Hur
            har Folkpartiet tänkt att den här andelen skulle kunna vara mindre,
            eftersom man samtidigt förespråkar PPP?
          </note>
          <note>
            Riksdagens revisorer m.fl. har visat att kostnaderna för lånen,
            om de sker på något annat sätt än via
          </note>
          <note>
            Riksgäldens försorg, blir högre. Ingen kan rimligen vara mer
            kreditvärdig än vad Riksgälden är i det här sammanhanget.
          </note>
          <note>
            Dessutom föreslår ni en högre lånenivå. Då kan väl rimligen inte
            anslaget för räntor vara lägre. Jag förstår inte riktigt hur den
            ekvationen går ihop.
          </note>
          <note>
            Det som infrastrukturpropositionen föreslår är ett lån som ska
            amorteras inom planeringsperioden. Det är dels för att Banverket
            och Vägverket ska få slutföra en del av det som finns i den nuvarande
            planeringsperioden som de av statsfinansiella skäl inte har klarat
            av, dels för att underhållet ska kunna förstärkas, så att de brister
            och flaskhalsar som finns på vägoch järnvägsnäten kan undanröjas
            och transporterna på det viset blir mer ändamålsenliga. Jag förstår
            inte hur Folkpartiet kan ha någonting emot detta.
          </note>
          <note>
            Ni säger från Folkpartiets sida att ni tycker att det är bra
            med ett jämställdhetsmål. Men då förstår jag inte hur ni i ert
            alternativ till anslagsfinansiering kan ha en mycket lägre post
            för järnvägsinvesteringar.
          </note>
          <note>
            Se på hur det fungerar i Stockholmsområdet! Vem är det som med
            matkassar och barn är tvungen att använda sig av kollektivtrafiken
            med dess brister och som absolut skulle tjäna mest på att man
            ökade investeringarna i spårburen trafik och införde miljöstyrande
            vägavgifter? Är det män eller kvinnor? Utifrån den analysen hänger
            inte Folkpartiets förslag ihop med att ni förespråkar ett jämställdhetsmål.
          </note>
          <note type="speaker">
            Anf. 23 ELVER JONSSON (fp) replik:
          </note>
          <note>
            Herr talman! Vår modell i den här avvägningen ger mer till vägarna,
            för det är det akuta just nu. Intressant är ju att statliga SIKA,
            för övrigt med instämmande av Banverket, anser att man inte kan
            expediera de här 100 miljarderna utan att man skulle ha haft betydligt
            lägre tal. Det finns anledning att se över den här balanspunkten.
          </note>
          <note>
            Jag skulle bara vilja fråga hur Karin Svensson
          </note>
          <note>
            Smith kommer fram till att SIKA:s beräkning ska underkännas.
            Vilket alternativ har hon till de kvinnor i glesbygd som nu får
            göra sina nyttoresor till, så att säga, fullt pris? Jämställdhetsmålet
            är fortfarande viktigt för oss här och på andra områden, men vi
            tycker att man måste se till realiteterna. Sverige är ett glesbebyggt
            land och vi får dra de riktiga slutsatserna av det.
          </note>
          <note>
            Däremot vill jag för tydlighetens skull lägga till att vi självfallet
            också ska bygga ut den kollektiva trafiken, trafiken på spår,
            inte minst där det bor och reser mycket människor. Men de områdena
            är ju över arealen sett ganska små i Sverige. Det gäller ändå
            att göra den här avvägningen och inte som nu lägga ut förslag
            på t.ex. järnvägsområdet som inte är finansierade, där det är
            oklart hur pengarna tas och där framför allt en nu nästan enig
            expertis varnar för att samhällsnyttan inte är tillräcklig.
          </note>
          <note type="speaker">
            Anf. 24 KARIN SVENSSON SMITH (v) replik:
          </note>
          <note>
            Herr talman! De beräkningar som Elver Jonsson hänvisar till bygger
            på oförändrade priser fram till
          </note>
          <note>
            2015. Det är ett fullständigt osannolikt antagande.
          </note>
          <note>
            Om man har det minsta respekt för resonemangen som finns i den
            vitbok som EU nyligen har framställt, plus besluten från Rio och
            det vi själva beslutade i det transportpolitiska beslutet 1998,
            ska man ju internalisera de externa effekterna av trafiken. I
            dag uppkommer stora kostnader till följd av trängsel, trafikolyckor
            och luftföroreningar som betalas av någon annan än dem som är
            upphov till dessa saker. Det är en orättvisa som inte är rimlig
            om vi i framtiden ska kunna förena miljömålen med trafikutvecklingen.
            Det har Folkpartiet inget förslag om. Man bromsar i stället de
            konstruktiva förslag som finns i infrastrukturpropositionen.
          </note>
          <note>
            Folkpartiet vidhåller att man förespråkar ett jämställdhetsmål.
            Men hur ska de här spårinvesteringarna, som behövs för att människor
            som är beroende av kollektivtrafiken ska få en värdig möjlighet
            att använda sig av den, kunna rymmas inom Folkpartiets förslag
            när er nivå för järnvägsinvesteringar är så pass mycket lägre
            än den i infrastrukturpropositionen?
          </note>
          <note>
            Jag noterar också att Elver Jonsson inte med ett ord kommenterade
            den fråga jag hade om hur ni får er kritik av infrastrukturpropositionens
            förslag till räntor och amorteringar att gå ihop med era förslag,
            som har en högre nivå av skulder som man har svårt att klara i
            framtiden samtidigt som man ska möta samhällets övriga behov av
            offentlig service.
          </note>
          <note type="speaker">
            Anf. 25 ELVER JONSSON (fp) replik:
          </note>
          <note>
            Herr talman! Karin Svensson Smiths husförhör om hur räkneverket
            har hanterats kan jag väl avstå från till dess att Karin Svensson
            Smith åtminstone svarar på min huvudfråga: Vad är det som gör
            att ni underkänner SIKA:s synpunkter på hur pass stor järnvägsinvesteringen
            bör vara över den här perioden?
          </note>
          <note>
            När det gäller jämställdhetsmålen får man ju vara tacksam för
            att Karin Svensson Smiths partikamrater inte lyckades stoppa jämställdhetslagen
            när det beslutet fattades här i kammaren, den som ni var så stora
            motståndare till. Men det är ju ett vanligt scenario. Vänsterpartister,
            och tidigare kommunister, har varit motståndare till många vitala
            reformer.
          </note>
          <note>
            När nu Karin Svenson Smith gör denna hyllning till järnvägarna
            glömmer hon bort, och kommenterar inte med ett ord, det faktum
            att mellan 80 % och
          </note>
          <note>
            90 % av alla persontransporter sker på väg. Det är en dålig tröst
            att det ska ske en gigantisk utbyggnad som man till synes inte
            kan klara av när vi ser hur olyckorna sker på våra vägar - till
            stor del beroende på att det är en undermålig vägstandard. Det
            är en dålig tröst för dem som bor utmed E 20-vägen, där det har
            varit mycket dödsolyckor i år, eller vid de vägar i
          </note>
          <note>
            Dalsland som inte kan befaras av virkestransporter eftersom tjälsäkringen
            är så försenad och eftersatt.
          </note>
          <note>
            Om detta har Vänsterpartiet, i alla fall hittills i debatten,
            ingenting att säga. Det tycker jag också är ett besked.
          </note>
          <note type="speaker">
            Anf. 26 MIKAEL JOHANSSON (mp):
          </note>
          <note>
            Herr talman! Jag står naturligtvis bakom alla de reservationer
            där Miljöpartiet finns med, men för tids vinning yrkar jag bifall
            bara till reservation 15 i TU1
          </note>
          <note>
            och reservationerna 5, 11 och 16 i TU2. Debatten handlar både
            om trafikutskottets budgetbetänkande och om infrastrukturbetänkandet,
            så det blir en del hopp mellan de olika frågorna.
          </note>
          <note>
            Jag tänkte börja med att nämna huvudsaken först, så att det blir
            avklarat. Då vänder jag mig till näringsminister Björn Rosengren
            med en fråga: Var det skönt att slippa att äta upp hatten? För
            kammarens ledamöter kan jag upplysa om att Björn Rosengren i en
            tidskrift hade lovat att äta upp sin hatt om inte infrastrukturproppen
            hade kommit i höstas. Det var i en intervju med Siewert Öholm.
          </note>
          <note>
            Nu står vi här med det fjärde budgetbetänkandet sedan Socialdemokraterna,
            Vänsterpartiet och Miljöpartiet de gröna inledde sitt samarbete
            efter valet
          </note>
          <note>
            1998. Uppdraget vilade på att Sverige skulle ta steget in i 2000-talet
            med fler jobb, större rättvisa, bättre miljö och ökat samarbete.
          </note>
          <note>
            Samarbetet omfattar fem områden, nämligen ekonomi, sysselsättning,
            rättvis fördelning, jämställdhet och miljö. Partierna deklarerade
            att vi i samverkan var beredda att ta ansvar under denna mandatperiod.
          </note>
          <note>
            Det är naturligtvis genom uppgörelsen kring budgetpropositionen
            som vi visar att det finns en bred uppslutning kring en stabil
            och förutsägbar ekonomisk politik.
          </note>
          <note>
            Vi pekade på att samarbetet skulle bygga på ömsesidig respekt
            och gemensamt ansvarstagande och att det därmed fanns goda förutsättningar
            för ett långsiktigt samarbete under mandatperioden mellan oss
            tre partier. Min utvärdering av samarbetet inom trafikutskottets
            domäner visar att vi i allt väsentligt lyckats i enlighet med
            föresatserna, dock med vissa invändningar för innevarande års
            budget.
          </note>
          <note>
            Det riktigt stora provet för Björn Rosengren och mig var den
            i dag debatterade infrastrukturproppen.
          </note>
          <note>
            Här finns det, och kommer fortsättningsvis också att finnas,
            skillnader emellan Socialdemokraternas och
          </note>
          <note>
            Miljöpartiets politik, men jag tror att båda parter kan känna
            sig nöjda med resultatet. Skillnaderna kommer tydligt att framgå
            i mitt anförande.
          </note>
          <note>
            Jag vill dels ge mina reflexioner på den kraftiga försening som
            den här propositionen har råkat ut för, dels tala om Miljöpartiets
            påverkan på utformningen av och syn på densamma. Förseningens
            orsaker är för mig okända, och det är givetvis inte positivt att
            det har blivit så här. Men nu får vi försöka glädja oss åt att
            den har kommit på riksdagens bord.
          </note>
          <note>
            Se det som att vår näringsminister Björn Rosengren har lyckats
            klämma fram något på det här området, även om han har fått hjälp
            med en och annan krona. Att han inte lyckats komma till förhandlingsbordet
            tidigare kan jag inte tolka på annat sätt än att sossarna inte
            varit överens sinsemellan. Det kanske har varit typ storstad mot
            landsbygd och finansdepartement mot näringsdepartement.
          </note>
          <note>
            Jag och partiet har varit ständigt i beredskap för förhandlingar
            om näringsministern skulle tycka att han och regeringen hade ett
            gemensamt förslag att lägga fram för sina samarbetspartner. Vi
            kom till den tidpunkten i samband med budgetförhandlingarna i
            slutet av augusti, och då började det hända något.
          </note>
          <note>
            Det går att läsa att "förslagen i denna proposition har utformats
            i samarbete med Vänsterpartiet". Och det stämmer naturligtvis,
            men bara till en viss del.
          </note>
          <note>
            Det viktigaste i förslaget är i högsta grad fjärrstyrt, dvs.
            hur mycket och till vad pengarna ska användas till. Detta bestämdes
            i de samtal om budgeten som förekom mellan oss tre partier. På
            detta sätt har vi i
          </note>
          <note>
            Miljöpartiet sett till att få med våra viktiga krav om järnvägssatsningar
            och vägsatsningar i landsbygden.
          </note>
          <note>
            Här kommer jag in på hur vi ser på de förslag som finns propositionen.
          </note>
          <note>
            Det är alldeles uppenbart att de första årtiondena av det nya
            årtusendet blir järnvägens decennium inom svensk trafikpolitik
            - för en nödvändig ekologisk omställning.
          </note>
          <note>
            100 miljarder till järnvägsinvesteringar talar sitt tydliga språk!
          </note>
          <note>
            Här kan jag inte låta bli att citera chefen för Banverkets banförvaltning,
            Hans Öhman, när han i tidskriften Rallaren uttalar sig om denna
            gigantiska siffra:
          </note>
          <note>
            "Det är närmast bingo! Nu får vi möjlighet att genomföra alla
            de tre scenarier som vi studerade i inriktningsplaneringen för
            några år sedan. Det hade vi knappast kunnat drömma om då."
          </note>
          <note>
            Den stora kampen gäller miljön, där vi säger ja till järnväg
            och nej till motorvägar. Vi har miljövännerna bakom oss i de nödvändiga
            förslag om järnvägssatsningar som behövs för att skapa ett ekologiskt
            uthålligt samhälle. Vi har behövt ett trendbrott till förmån för
            transporter på räls. Detta har vi åstadkommit, vilket vi känner
            oss stolta över!
          </note>
          <note>
            Att vi står långt ifrån Socialdemokraterna är alldeles uppenbart
            med tanke på att Björn Rosengren har uttalat sitt stöd till sina
            socialdemokratiska kommunalråd som vill ha motorvägar kors och
            tvärs i södra Sverige. Att Vänsterpartiet har sällat sig till
            denna motorvägslovsång är ett miljösvek liknande
          </note>
          <note>
            Centerns svek i kärnkraftsfrågan.
          </note>
          <note>
            Göran Persson har flitigt kritiserat George Bush för att inte
            ta klimatfrågan på allvar. Det är bra och riktigt. Men det räcker
            inte att reagera på andras bristande miljöinsikter. Det är hög
            tid att själv agera.
          </note>
          <note>
            Trots mål om minskningar ökar koldioxidutsläppen i
          </note>
          <note>
            Sverige. Den ständigt växande bil- och flygtrafiken är den främsta
            orsaken till ökningen. Att det krävs åtgärder är alltså uppenbart.
            Då blir frågan för väljarna:
          </note>
          <note>
            Ska vi eller ska vi inte ha en trafikpolitik som leder till ökade
            vägtransporter, ökade koldioxidutsläpp och tilltagande växthuseffekt,
            en trafikpolitik som går tvärtemot Sveriges åtaganden enligt Kyotoprotokollet?
          </note>
          <note>
            Miljöpartiet är, till skillnad från andra partier, av uppfattningen
            att trafiken måste anpassas till de ekologiska förutsättningarna.
            Vi får inte sätta kommande generationers möjligheter på spel genom
            att förbygga oss på motorvägar.
          </note>
          <note>
            Vi kan alltså konstatera att dagens trafikmönster, till stor
            del uppbyggt kring väg- och flygtransporter, inte är långsiktigt
            ekologiskt hållbart. Trots gjorda åtaganden ökar Sverige och andra
            länder sina koldioxidutsläpp när de i stället måste minska kraftigt
            för att hejda växthuseffekten. Bil- och flygtrafiken är de främsta
            orsakerna till ökningen.
          </note>
          <note>
            Nu blir det ett trendbrott för miljöns skull. Och för den långsiktiga
            hushållningen med naturresurser måste målet vara att järnvägen
            det närmaste decenniet kraftigt ökar sin andel av transportarbetet
            på vägtrafikens och flygets bekostnad. För att det ska bli möjligt
            måste järnvägen åter bli det konkurrenskraftiga huvudalternativet
            i svensk transportpolitik.
          </note>
          <note>
            För att stärka godstrafikens konkurrenskraft behövs omfattande
            investeringar som stärker kapaciteten bl.a. i det stora nord-sydliga
            huvudstråket genom
          </note>
          <note>
            Sverige. Det kräver bl.a. fler mötes- och förbigångsspår, höjda
            axellaster, ökade lastprofiler, förbättrad kraftförsörjning och
            förbättrade tågledningssystem.
          </note>
          <note>
            På sikt bör ambitionen vara att renodla vissa linjer, t.ex. delar
            av Södra och Norra stambanan, för godstrafik genom att skapa andra
            alternativ för den snabba persontrafiken. På personsidan måste
            målet vara att komma ned i restider under tre timmar för de flesta
            relationer mellan större städer i södra och mellersta
          </note>
          <note>
            Sverige.
          </note>
          <note>
            Då kan tåget på allvar ta upp konkurrensen med flyget och bilarna.
            Tågen ska också gå genom de stora befolkningskoncentrationerna
            där folk bor.
          </note>
          <note>
            Järnvägstrafiken intar en nyckelroll i miljöanpassningen av trafiksystemen.
            Samordningen och integreringen av järnvägstrafik med vägtrafik,
            sjöfart och luftfart är därvid mycket viktig.
          </note>
          <note>
            Det blir järnvägssatsningar för alla, både människor och industri,
            mellan Riksgränsen och Ystad. Vi har även presenterat förslag
            som gynnar både godsoch persontrafiken. För att fördjupa sig i
            vilka järnvägsinvesteringar som Miljöpartiet förespråkar hänvisas
            till motionen 1999/2000:T534 av Birger Schlaug m.fl. med rubriken
            Järnvägssatsningar.
          </note>
          <note>
            Vägsatsningar för landsbygden har vi också fått igenom där vi
            har åtgärder som syftar till att människor ska kunna komma fram
            året runt på hela vårt vägnät och att industrin ska kunna köra
            med sina transporter där man så önskar.
          </note>
          <note>
            Landsbygdspaketet är dock inte riktigt fullt, det skramlar lite
            i det, här finns det utrymme för att fylla på med resurser. Här
            hade jag önskat att sossarna och
          </note>
          <note>
            Vänstern hade varit lite mera förstående för de problem människor
            och företag har ute i bygderna och satsat mer pengar på åtgärder.
            Därför föreslår vi betydligt mer till detta område.
          </note>
          <note>
            Vi har förslag till ett landsbygdspaket som bl.a.
          </note>
          <note>
            innebär:
          </note>
          <note>
            För det första framkomlighet året runt på alla vägar för lätt
            trafik. Målet innebär en partiell förstärkning av vägar där bilar,
            även personbilar, kan ha svårt att ta sig fram under tjällossningen.
            Ibland måste dessa vägsträckor stängas av för all trafik. Vägsträckorna
            är få och välkända, men händelserna skapar mycket besvär för trafikanter.
            Förutom lätt trafik, fordon under tolv ton, ska vägarna även vara
            framkomliga för fordon med generella dispenser, mjölktransporter,
            bussar, räddningstjänst, och behovet bedöms vara ca 1 miljard
            kronor.
          </note>
          <note>
            För det andra anpassning av äldre huvudvägar till dagens trafiklaster.
            Detta mål syftar till att i efterhand reparera skador orsakade
            av väsentligt tyngre trafik än vad vägen är dimensionerad för
            och till att möjliggöra fortsatt trafikering med dessa laster.
            Målet berör i första hand huvudvägar byggda mellan 1951 och
          </note>
          <note>
            1974. Denna typ av förstärkning ryms inte inom underhållsramen.
            Förstärkningen kan ses som en kompensation i efterhand för höjningar
            av tillåtna trafiklaster 1974. Behovet har uppskattats till ca
            5 miljarder kronor.
          </note>
          <note>
            För det tredje full bärighet året runt på viktiga näringslivsvägar.
            Målet innebär bärighetsklass 1 och inga tjälrestriktioner, alltså
            bärighetsrestriktioner under tjällossningen. Fyra regioner har
            länsvis, i samarbete med länsstyrelse och näringsliv, pekat ut
            viktiga näringslivsvägar. I tre regioner har man avstått från
            att peka ut vägar med hänvisning till att bärighetsproblem består
            av en mängd mindre objekt.
          </note>
          <note>
            Eftersom näringslivet är utspritt och vägnätet finmaskigt har
            dessa regioner, i samarbete med länsstyrelse och näringsliv, valt
            en annan planeringsmetodik.
          </note>
          <note>
            De berörda vägarna är oftast s.k. obyggda.
          </note>
          <note>
            Målet har delats upp i två typer av bärighetsåtgärder beroende
            på deras syfte. Bärighetsklasshöjning syftar till att kunna höja
            vägens eller brons bärighetsklass till BK1. Behovet bedöms vara
            ca 3 miljarder kronor. Och upprustning och tjälsäkring syftar
            till att undvika eller begränsa tjälrestriktioner under ett normalt
            år. Behovet bedöms vara ca 17 miljarder kronor.
          </note>
          <note>
            För det fjärde begränsning av tjälrestriktioner till maximalt
            tre veckor på övriga vägar. Målet avser lågtrafikerade vägar som
            inte är utpekade som viktiga näringslivsvägar. Förstärkningen
            är mindre kraftfull och därmed mindre kostsam än för viktiga näringslivsvägar.
            Den erbjuder trafikanterna en väsentlig förbättring samtidigt
            som den skapar förutsättningar för ett långsiktigt effektivt underhåll.
            Behovet är ca
          </note>
          <note>
            2 ½ miljarder kronor.
          </note>
          <note>
            För det femte beläggning av prioriterade grusvägar. Målet har
            avgränsats till grusvägar med mycket trafik eller med måttlig
            trafik och randbebyggelse.
          </note>
          <note>
            Dessutom inkluderar målet grusvägar där beläggningen kan motiveras
            med en kalkylmässigt lönsam effektivisering av vägunderhåll. Behovet
            är ca 2 miljarder kronor.
          </note>
          <note>
            Summan är ca 30 miljarder.
          </note>
          <note>
            Hur Vänstern kan acceptera uppgörelsen om infrastrukturpropositionen
            förblir för mig en gåta.
          </note>
          <note>
            Från att Karin Svensson Smith har svängt sig med yttranden i
            stil med: Vi ligger långt från varandra.
          </note>
          <note>
            Där syftar hon på den skillnad som Vänstern vill att väljarna
            ska tro det finns mellan Vänstern och sossarna.
          </note>
          <note>
            Lyssna bara på rubriken till det pressmeddelande som gick ut
            den 3 september, där jag refererar väl valda stycken:
          </note>
          <note>
            Vänsterpartiet avvisar nya motorvägsbyggen.
          </note>
          <note>
            Uppgifter som cirkulerat i helgen att Vänsterpartiet gått med
            på motorvägssatsningar i budgetuppgörelsen stämmer inte, säger
            Hans Andersson, vänsterpartistisk riksdagsledamot och förhandlare
            kring budgetpropositionen.
          </note>
          <note>
            Det sägs vidare:
          </note>
          <note>
            Vi har accepterat en ram för fördelning mellan vägsatsningar
            och järnvägssatsningar, men några konkreta objekt förutom vissa
            järnvägssatsningar har överhuvudtaget inte diskuterats i förhandlingarna.
          </note>
          <note>
            Ett avgörande krav från oss är att vägpengarna ska satsas där
            de gör mest trafiksäkerhets- och miljönytta, säger Karin Svensson
            Smith.
          </note>
          <note>
            Infrastruktursatsningarna påverkar också möjligheten att komma
            överens om en ny klimatpolitik.
          </note>
          <note>
            Vänsterpartiet har krävt att koldioxidutsläppen ska minska med
            5 % till år 2010.
          </note>
          <note>
            Genom att regeringen vill ha stora satsningar på nya vägprojekt
            men samtidigt avvisar våra förslag för att hejda ökningen av biltrafiken
            så blir det svårt att minska utsläppen av koldioxid, säger Jonas
          </note>
          <note>
            Ringqvist, riksdagsledamot och förhandlare kring klimatpropositionen.
          </note>
          <note>
            Mp har hoppat av men även vi inom Vänsterpartiet har en smärtgräns.
          </note>
          <note>
            Miljöfientliga ringleder i Stockholm för miljardtals kronor kan
            vi inte acceptera, avslutar Karin
          </note>
          <note>
            Svensson Smith.
          </note>
          <note>
            Vad är det som gäller Karin Svensson Smith?
          </note>
          <note>
            Blir det inga nya motorvägar i och med den här propositionen?
          </note>
          <note>
            Får inte Stockholm några pengar till vägsatsningar i miljardklassen?
          </note>
          <note>
            Det intryck som jag får av proppen gör att jag tolkar det som
            att Socialdemokraterna och Vänstern tänker bygga de flesta av
            de motorvägsprojekt som
          </note>
          <note>
            Vägverket planerat.
          </note>
          <note>
            Det står på s. 113, för att ge ett exempel:
          </note>
          <note>
            Av den nationella strategiska analysen framgår att
          </note>
          <note>
            Vägverket har identifierat samhällsekonomiskt lönsamma investeringar
            i stamvägnätet för ca 28 miljarder kronor. En tredjedel av denna
            investeringsvolym återfinns på väg E 4 som är en av vårt lands
            viktigaste vägar. Andra objekt med hög lönsamhet finns på väg
          </note>
          <note>
            E 22, riksväg 45, väg E 20 och väg E 18. I det regionala utvecklingsalternativet
            ingick även en utbyggnad av återstående delar av väg E 6. Också
            i andra delar av landet finns behov av förbättringar på stamvägarna.
            En satsning på stamvägarna bidrar till att öka framkomligheten,
            öka säkerheten och ge förutsättningar för regionförstoring.
          </note>
          <note>
            När det sedan i propositionen talas om att av planeringsramens
            39 miljarder ska 10 miljarder användas för projekt i gällande
            planer där den fysiska planeringen är långt gången, blir min tolkning
            att Karin
          </note>
          <note>
            Svensson Smith fått vika sig till förmån för motorvägsivrarna.
          </note>
          <note>
            Är det trycket från motorvägsivrarna inom partiet som fått Karin
            och Jonas att lägga sig platt, eller är partiet så pass regeringssuget
            att samarbetet står över miljöpolitiska nödvändigheter?
          </note>
          <note>
            Frågan för väljarna är vilken vilja till miljöförändring som
            Vänstern verkligen står för när det kommer till konkret handling.
          </note>
          <note>
            Avslutningsvis vill jag beröra två konkreta järnvägsprojekt -
            tunneln genom Hallandsås och Citytunneln i Malmö - där Miljöpartiet
            har en avvikande åsikt gentemot Socialdemokraterna och Vänstern.
          </note>
          <note>
            Miljökonsekvenserna av ett ingrepp i Hallandsås är många och
            kan, som bekant, bli drastiska. Efter en genomgång av en stor
            mängd miljöfrågor som diskuteras i utredningsmaterialet har två
            miljöfrågor av avgörande betydelse identifierats.
          </note>
          <note>
            Det gäller dels grundvattensänkningens ekologiska effekter på
            Hallandsås och effekter på dricksvattenförsörjningen, dels tätningsmetoder
            och tätningsmedel i kontakt med grundvatten. Frågorna hänger naturligtvis
            ihop.
          </note>
          <note>
            I tidigare utredningsmaterial har det presenterats ett antal
            tätningsmetoder som alla innebär injektering av kemikalier i kontakt
            med grundvatten. De kemikalier som kan bli aktuella måste bedömas
            utifrån hur beständigheten över tid är utlovad, och denna tid
            är i dagsläget betydligt kortare än den tid som tunneln anses
            vara beständig. Denna osäkerhet är avgörande för hur projektets
            långsiktiga effekter bedöms. Att utsätta framtida generationer
            för denna risk är oacceptabelt.
          </note>
          <note>
            Att överlämna förutsättningar för ett opåverkat grundvatten måste
            tillhöra varje generations uppgift.
          </note>
          <note>
            Malmös Reepaluban, alltså Citytunneln, sägs gynna järnvägen på
            bilarnas bekostnad. Därför har miljöargument använts av förespråkarna.
            Miljöpartiet lokalt har gått emot tunneln därför att de miljarder
            som den kostar kunde användas på bättre sätt.
          </note>
          <note>
            Tyvärr är alternativen till en tunnel under Malmös gator inte
            tillräckligt utredda. De utredningar som föregått tidigare beslut
            var redan vid starten inställda på att endast ett alternativ är
            lämpligt.
          </note>
          <note>
            Vi skulle önska att man grundligt gick igenom de alternativ som
            kan finnas som anslutning till Öresundsbron. Det vore då lämpligt
            att väga in alla andra kollektiva lösningar som kan göras i Sydvästskåne
            för en nätt summa av ca 8,8 miljarder.
          </note>
          <note>
            För övrigt anser vi i Miljöpartiet att det är bra att det inte
            blir någon flygplatsutbyggnad på Södertörn.
          </note>
          <note type="speaker">
            Anf. 27 KARIN SVENSSON SMITH (v) replik:
          </note>
          <note>
            Herr talman! Det avsätts pengar för att slutföra gällande planer
            - åtminstone en del av dem eftersom medlen inte räcker för alla
            planerna. En del av de här planerna handlar om att sätta upp mittvajrar.
          </note>
          <note>
            Två kriterier gäller för de av Vägverkets planer som ska få fullföljas.
            Det gäller då trafiksäkerheten och att det är höga krav på samhällsekonomisk
            lönsamhet. Jag kan inte ta på mitt ansvar att man inte får sätta
            upp mittvajrar på de ställen där det har förekommit dödsolyckor.
            Självklart måste man ställa upp på det om man menar allvar med
            sina ambitioner beträffande trafiksäkerhetsmålen. Därmed inte
            sagt att det behöver bli motorvägar på de här ställena.
          </note>
          <note>
            Mikael, du påpekar att Vägverket i sina tidigare planer har identifierat
            ett antal lönsamma investeringar. Dock är kriterierna för deras
            planering ändrade.
          </note>
          <note>
            Det finns nu ett nytt mål, ett jämställdhetskrav, och kraven
            är högre på miljöuppfyllnad och samhällsekonomi. Det innebär att
            Vägverket ska göra nya planer.
          </note>
          <note>
            Vad de resulterar i får framtiden utvisa.
          </note>
          <note>
            Propositionen innebär förutsättningar för en infrastruktur som
            klarar kraven för en hållbar utveckling. Där vill jag hävda att
            det är Miljöpartiet som sviker. Tillsammans skapade Socialdemokraterna,
          </note>
          <note>
            Miljöpartiet och Vänsterpartiet en ekonomisk ram för infrastrukturpropositionen.
            Hur skulle regeringen kunna fullfölja det om ingen av oss orkade
            med att diskutera vad den propositionen skulle innehålla, om ingen
            orkade med att göra den avvägning mellan olika intressen som måste
            göras för att det ska gå att komma fram med ett förslag?
          </note>
          <note>
            I det sammanhanget är det ni som sviker - inte vi, som ju fullföljer
            diskussionen och försöker förena olika intressen så att man svarar
            på alla de krav som finns från näringsliv och befolkning kring
            hur den framtida trafikpolitiken ska utformas.
          </note>
          <note type="speaker">
            Anf. 28 MIKAEL JOHANSSON (mp) replik:
          </note>
          <note>
            Herr talman! Vad gäller de vägar som kommer att byggas om är
            det ganska klart att det kommer att handla om motorvägar - eller
            s.k. minimotorvägar, fyrfältsvägar helt enkelt. Det kommer nämligen
            att investeras för 10 miljarder. Ska det göras på mittvajerräcken,
            då jag inte riktigt om vägnätet räcker till.
          </note>
          <note>
            Från den aspekten är det, tycker jag, väldigt tydligt i propositionen
            att det kommer att handla om de vägar som nyss räknats upp, och
            kanske om ytterligare några. Det är definitivt inte trefältsvägar
            som det här kommer att leda till. Även en del av Vänsterpartiets
            lokala företrädare i riksdagen kan nog hålla med om att det definitivt
            inte önskas några trefältsvägar med mittvajer, utan det är just
            motorväg som det handlar om.
          </note>
          <note>
            Jag kan som exempel nämna E 6:an i Bohuslän.
          </note>
          <note>
            Jag skulle vilja höra er riksdagsledamot därifrån uttala sig
            om att det i det avseendet är en annan ambition än den som Vägverket
            har.
          </note>
          <note>
            Det handlar också om förhandlingar, om att försöka hindra den
            andra partnern att lägga fram förslag
          </note>
          <note>
            - så här mycket accepterar vi inte om vi ska ha en uppgörelse
            kring budgeten. För oss var smärtgränsen nådd när sossarna sade:
            Vi ska ha 69 miljarder till investeringar i både regional och
            nationell plan. Av propositionen framgår att en del kommer att
            hamna i
          </note>
          <note>
            Stockholm och en del i Göteborg. Det är definitivt inte några
            trafiksäkerhetsåtgärder som man i första hand syftar till att
            vidta, utan det handlar om att lättare komma fram. Detta tror
            jag är alldeles uppenbart för de flesta av oss.
          </note>
          <note>
            Därför var vår ståndpunkt i förhandlingarna att försöka hindra
            sossarna att avsätta så mycket pengar som möjligt. Vi räckte inte
            till, med våra 4,5 %.
          </note>
          <note>
            Vänstern med drygt 10 % borde, tycker jag, kunna lägga manken
            till och försöka hindra sossarna att lägga fram så höga siffror.
          </note>
          <note type="speaker">
            Anf. 29 KARIN SVENSSON SMITH (v) replik:
          </note>
          <note>
            Herr talman! Mikael Johansson svarade inte beträffande mitt förslag.
            Hur skulle regeringen bete sig om vi också hade hoppat av? Hur
            skulle man kunna färdigställa en proposition som ger svar på frågorna:
          </note>
          <note>
            Hur ska det se ut i regionerna? Vad är det för sorts inriktning
            på trafikpolitiken som man ska ha där? Hur ska man klara kollektivtrafikens
            behov av ny rullande materiel? Hur ska man se till att jämställdhetsmålet
            får praktiska efterverkningar i propositionen? Hur ska man över
            huvud taget skissera innehållet? En proposition kan väl inte bara
            bestå av en rad siffror, utan den måste också ha ett innehåll
            - en inriktning, någonting som är underlag för de planeringsdirektiv
            som trafikverken sedan ska ha.
          </note>
          <note>
            För att kunna fullfölja sin politik och för att kunna svara upp
            mot det förtroende som väljarna gett en måste man också orka samarbeta
            med andra som tycker olika. Vi representerar 12 % av rösterna
            i denna församling. Utifrån det har vi träffat en hygglig uppgörelse
            med Socialdemokraterna. Vi har förenat deras intressen med våra
            intressen och då åstadkommit den proposition som ganska så mycket
            varit en prövosten för det röd-gröna samarbetet. Hade vi inte
            klarat av detta och gjort precis som ni, skulle det ha varit mycket
            negativt för det samarbete som vi har och som är ett bevis på
            huruvida vi kan klara av att lösa Sveriges problem för befolkningen
            såväl i städer som i glesbygd samt när det gäller de behov som
            näringslivet har.
          </note>
          <note type="speaker">
            Anf. 30 MIKAEL JOHANSSON (mp) replik:
          </note>
          <note>
            Herr talman! Hur det skulle ha blivit om Vänstern inte hade ställt
            upp på de motorvägssatsningar som här framgår vet vi inte. Vet
            Karin Svensson Smith hur regeringen hade reagerat om ni hade sagt
            definitivt nej till de här siffrorna?
          </note>
          <note>
            Hur kan Karin Svensson Smith veta detta? Det är fullständigt
            omöjligt.
          </note>
          <note>
            Det handlar också om vilken ideologisk styrka partiet har, vad
            är viktigt för partiet. Då är motorvägssatsningar inte acceptabla
            för miljöpartister.
          </note>
          <note>
            Detta vet regeringen naturligtvis om och försökte åtminstone
            tillfredsställa oss där vi tycker att det är viktiga prioriteringar
            på trafiksäkerheten, nämligen järnvägssatsningar. Dem lyckades
            vi få upp till 100
          </note>
          <note>
            miljarder. Därför tycker jag att det är viktigt att påpeka och
            tydliggöra för väljarna att Vänstern ställer andra prioriteringar
            före miljösatsningar. Det är vad den här frågan handlar om.
          </note>
          <note type="speaker">
            Anf. 31 ELVER JONSSON (fp) replik:
          </note>
          <note>
            Herr talman! Efter detta, ska vi kalla det, familjegräl skulle
            jag vilja kommentera lite det Mikael Johansson sade då han talade
            om Banverkschefen som föll i trans, för han hade aldrig kunnat
            drömma om så här mycket pengar. Det stämmer nog. Det här är ju
            bingo, citerade Mikael Johansson denne järnvägsman.
          </note>
          <note>
            Samtidigt är det väldigt avslöjande. Det visar det spel som ligger
            bakom och där en högst osäker utgång sällan har någon vinnare,
            men som järnvägsman kanske man har nära att associera både till
            bingo och till Loket.
          </note>
          <note>
            När det nu blir så mycket pengar är det lite märkligt att det
            statliga SIKA säger att det här är för mycket, vi klarar inte
            av det. Ingen ansvarig verkschef är väl ledsen för att det är
            för mycket pengar.
          </note>
          <note>
            Men för Vägverket, vars i och för sig kloke och duktige chef
            med alla sina regionala medarbetare gör ett väldigt bra jobb,
            kommer det att fattas väldigt mycket pengar redan nästa år. Ur
            trafiksäkerhetssynpunkt måste det ändå bekymra Mikael Johansson,
            som av och till har en del kloka synpunkter, att så många råkar
            illa ut i trafiken, när vi samtidigt hävdar nollvisionen.
          </note>
          <note>
            Låt oss ta sträckan E 20 från Sörmland till Göteborg. Där har
            det under det här året dödats 13 personer. Hälften av dessa har
            omkommit i en enda kommun, nämligen Vårgårda. Då skulle man tro
            att här blir det en snabb uppryckning för en upprustning i trafiksäkerhetens
            anda. Då är svaret nej, det finns inga pengar, det ligger bortom
            all rimlig planläggning. Detta måste jag väl ändå fråga Mikael
            Johansson om som känner stråken mellan Laxå och Ålingsås ganska
            väl.
          </note>
          <note type="speaker">
            Anf. 32 MIKAEL JOHANSSON (mp) replik:
          </note>
          <note>
            Herr talman! Trafiksäkerhet handlar om vilken åtgärd som ska
            vidtas för att uppnå största möjliga effektivitet. Om vi talar
            konkret om att vi ska göra insatser på vägen, skulle då Elver
            Jonsson kunna gå med på att det är okej att köra en trefältsväg
            med mittvajer? Är det tillräckligt för att Folkpartiet ska bli
            tillfredsställt med en satsning på trafiksäkerhet, eller handlar
            Folkpartiets trafikpolitik om andra saker också? Jag misstänker
            det.
          </note>
          <note>
            Att SIKA har lite olika åsikter om järnvägssatsningar är alldeles
            självklart. Nu har SIKA pekat ut just Hallandsåstunneln och Citytunneln
            som samhällsekonomiskt olönsamma. Det sammanfaller med vår argumentering
            eftersom vi är mot de två projekten.
          </note>
          <note>
            Jag hoppas att SIKA kan göra bedömningar av vad det skulle innebära
            att ha tågsatsningar på 100
          </note>
          <note>
            miljarder, för det har de nämligen inte gjort i sina analyser
            tidigare. Därför tycker jag inte att SIKA
          </note>
          <note>
            riktigt kan uttala sig om hur utfallet kommer att bli och vilken
            samhällsekonomisk effekt det skulle ha.
          </note>
          <note type="speaker">
            Anf. 33 ELVER JONSSON (fp) replik:
          </note>
          <note>
            Herr talman! Jag får väl avslöja att jag tror ett rejält stycke
            mer på SIKA än vad Mikael Johansson gör.
          </note>
          <note>
            På frågan om vi är nöjda med mittvajrar ska jag svara att man
            i en del fall kan vara det. Det är en tydlig trafiksäkerhetshöjande
            insats. På en hel del av trafikstråken på väg behövs det dubbla
            körbanor.
          </note>
          <note>
            Utan tvekan är det - all statistik säger det - den överlägset
            bästa insatsen för ökad trafiksäkerhet.
          </note>
          <note>
            Sedan tar vi upp många andra saker, jag nämnde dem i mitt anförande,
            både den mänskliga faktorn och att vara i kördugligt skick, och
            på den punkten tror jag att jag och Mikael Johansson är ganska
            överens.
          </note>
          <note>
            Det vill till ett helt batteri, men vägupprustningen är oerhört
            vital i sammanhanget.
          </note>
          <note type="speaker">
            Anf. 34 MIKAEL JOHANSSON (mp) replik:
          </note>
          <note>
            Herr talman! Folkpartiet företräder linjen för dubbla körbanor.
            Det hävdar jag också, fastän jag hävdar att i de flesta fall när
            det gäller de stora vägarna i södra och mellersta Sverige finns
            det alternativ, och det är tåget. Det ska utgöra den andra körbanan.
          </note>
          <note>
            För trafiksäkerhet har vi därför avsatt pengar i vårt förslag
            till hur infrastrukturen ska se ut på det nationella vägnätet.
            Vi tycker att vi som parti kan känna oss väldigt starka i att
            vidta rätt åtgärder vad gäller trafiksäkerhet och rätt åtgärder
            vad gäller miljö.
          </note>
          <note type="speaker">
            Anf. 35 SVEN BERGSTÖM (c) replik:
          </note>
          <note>
            Herr talman! När man hör på meningsutbytet mellan Karin Svensson
            Smith och Mikael Johansson kommer man osökt att tänka på talesättet:
            Är det ett privat slagsmål, eller får man lägga sig i? Jag hade
            nämligen en fråga till Mikael Johansson i mitt inlägg som han
            inte har svarat på.
          </note>
          <note>
            Miljöpartiet talar ofta och väl om demokrati och demokratisk
            förankring. Men ni har inte haft någon synpunkt på urholkningen
            av det regionala beslutsfattandet i den stora infrastrukturproposition
            som vi nu diskuterar. Den enda lilla synpunkt Miljöpartiet hade
            var pekpinnen till att man inte ska få använda regionala investeringar
            till kommunala flygplatser.
          </note>
          <note>
            Har Miljöpartiet inga invändningar i övrigt mot den stora centralisering
            som man gör av beslutsfattandet när man urholkar regionerna? På
            den punkten har vi fått brev från både Sydsvenska handelskammaren
            och
          </note>
          <note>
            Sydsamsamarbetet. Det var den ena frågan.
          </note>
          <note>
            Den andra frågan handlar om sjöfarten. Har Miljöpartiet alldeles
            glömt bort att den kan vara det främsta och mest miljövänliga
            transportmedlet, eftersom ni inte heller i den frågan har profilerat
            er särskilt väl? Delar Miljöpartiet åsikten att det är angeläget
            att prioritera också sjöfarten som ett miljöriktigt transportmedel
            i framtiden?
          </note>
          <note type="speaker">
            Anf. 36 MIKAEL JOHANSSON (mp) replik:
          </note>
          <note>
            Herr talman! Huruvida det är privata slagsmål eller inte får
            var och en bedöma. Vi är två olika partier, så ur den aspekten
            får vi väl fajtas i de former som finns.
          </note>
          <note>
            Vad gäller den regionala demokratin, regionalt ansvar, kommer
            det att ligga kvar en stor tyngd för länen att agera på både vägsidan
            och järnvägssidan.
          </note>
          <note>
            Länstrafikhuvudmännen trafikerar i dag ofta stomjärnvägarna,
            och då är det rimligt att skippa den uppdelning som tidigare har
            varit och låta det bildas ett gemensamt planeringsorgan. Det tycker
            att det är rimligt. Därför kommer den regionala demokratin att
            fortsätta via inflytandet på länsplanerna.
          </note>
          <note>
            Sjöfarten är inte tänkt att få statliga pengar, dvs.
          </note>
          <note>
            sådana satsningar som görs på vägsidan och järnvägssidan i form
            av investeringar. Vi har dock gjort ett undantag i budgeten, och
            det gäller hamnen i Göteborg. Den är av särskilt stor betydelse
            på grund av dess utformning och förutsättningar. Sedan finns det
            även andra väldigt bra sätt att ge förutsättningar för sjöfarten.
            Där tycker jag att vi som parti har medverkat tillsammans med
            Vänsterpartiet och Socialdemokraterna till att lösa de problem
            som sjöfarten har upplevt.
          </note>
          <note type="speaker">
            Anf. 37 SVEN BERGSTRÖM (c) replik:
          </note>
          <note>
            Herr talman! Man har ju sänkt ramen för det regionala anslaget
            från 39 till 15. Har inte Mikael Johansson noterat det?. Dessutom
            har man aviserat att man vill ha ett spann på ±50 % i det planeringsarbete
            som ska göras regionalt. Det är det som man nu protesterar så
            kraftfullt mot från bl.a. Sydsverige, Roger Kaliff och Sydsvenska
            handelskammaren. Tycker inte Miljöpartiet att det finns anledning
            att diskutera det över huvud taget? Det är en stark urholkning
            av det regionala beslutsfattandet på den här punkten.
          </note>
          <note type="speaker">
            Anf. 38 MIKAEL JOHANSSON (mp) replik:
          </note>
          <note>
            Herr talman! För mig känns det inte som att den regionala självstyrelsen
            på något sätt kommer att minska på grund av de förslag som framförs
            i propositionen. För mig känns det tvärtom. Man kommer att få
            ett ökat inflytande genom att det blir en gemensam del att planera
            om. Det blir också åtgärder som är bättre förankrade i alla delar,
            hos Banverket och
          </note>
          <note>
            Vägverket och i de regionala sammanhangen. För mig är det tydligt.
            Däremot har vi som parti drivit landsbygdspaketet, där Vägverket
            får väldigt klara och tydliga direktiv om vad de ska göra eller
            inte göra vad gäller satsningar på grusvägar och annat. Där är
            näringslivet, länsstyrelserna och Vägverket överens om vilka åtgärder
            som ska vidtas, och det tycker jag från demokratisk synpunkt är
            väldigt positivt.
          </note>
          <note>
            Anf. 39 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Herr talman! Vi står nu i början av ett nytt århundrade. Det
            är dags att reinvestera väg- och järnvägsnätet till modernt skick.
          </note>
          <note>
            Det är även hög tid att utveckla ett nytt och framtida transportsystem
            som möter Sveriges växande behov av snabba, effektiva, säkra och
            miljövänliga transporter.
          </note>
          <note>
            Utgångspunkten för det framtida transportsystemet är en vision
            om en hållbar samhällsutveckling, en omställning till långsiktigt
            hållbara transporter, ekonomiskt, socialt och ekologiskt, som
            ska främja hela
          </note>
          <note>
            Sveriges utveckling och växande ekonomi.
          </note>
          <note>
            EU-utvidgningen och informationssamhällets framväxt kommer att
            påverka transportpolitiken. Det är svårt att förutsäga exakt hur,
            men vad som hittills är känt är att både person- och godstransporterna
            ökar.
          </note>
          <note>
            Transporterna mellan medlemsländerna inom det utvidgade EU kommer
            att öka snabbt till följd av fördjupat samarbete. De gränsöverskridande
            handelsoch persontransporterna i hela Östersjöområdet, Finland,
            Ryssland, Baltikum, Polen och även i förlängningen med omgivande
            länder utanför EU-området, kommer att få allt större betydelse.
          </note>
          <note>
            Av just den anledningen, för att transporterna är av så stor
            betydelse, presenterade jag här i riksdagen för två månader sedan
            regeringens proposition Infrastruktur för ett långsiktigt hållbart
            transportsystem. I morgon kommer ni att gå till beslut - ett klokt
            beslut, det är jag övertygad om. Beslutet innebär att vi nu genomför
            den största samlade satsning på svensk infrastruktur i modern
            tid.
          </note>
          <note>
            Det satsas nu 364 miljarder kronor under perioden
          </note>
          <note>
            2004-2015. En del av dessa resurser tidigareläggs för att kunna
            användas under perioden 2002-2004.
          </note>
          <note>
            Vi tar ett stort kliv framåt och reinvesterar i både väg- och
            järnvägsnäten, tjälsäkrar vägarna och bygger ut såväl stamnätet
            som länsvägarna. Vi tar också ett stort kliv framåt och satsar
            rejält på järnvägens fortsatta utveckling. Det är en långsiktig
            satsning som främjar Sveriges tillväxt och regionala utveckling,
            en långsiktig satsning som innebär ett stort kliv framåt för omställningen
            till ekologisk uthållighet i Sverige.
          </note>
          <note>
            Herr talman! För att utveckla det framtida transportsystemet
            måste man utgå från dagens problem.
          </note>
          <note>
            Ca 40 % av det svenska vägnätet tillkom under 1950-
          </note>
          <note>
            och 1960-talen. Dessa vägar är inte dimensionerade för att klara
            dagens trafikbelastning. En stor del av vägnätet kan därför inte
            upplåtas för tunga fordon.
          </note>
          <note>
            Det gäller särskilt under våren och tjällossningen då ca 15 %
            av det statliga vägnätet är stängt för tung trafik. Det får stora
            negativa effekter för bl.a.
          </note>
          <note>
            skogsindustrin.
          </note>
          <note>
            Näringslivets efterfrågan på investeringar i driftoch underhållsåtgärder
            i väginfrastrukturen är i dag stark. Väl utbyggda och underhållna
            vägar spelar en stor roll för näringslivets val för lokalisering
            av verksamheter och stärker dess internationella konkurrenskraft.
          </note>
          <note>
            Det finns också anledning att uppmärksamma de säkerhets- och
            framkomlighetsproblem som uppstår på stamvägar med låg standard
            och begränsade omkörningsmöjligheter när många tunga fordon ska
            samsas med personbilstrafik.
          </note>
          <note>
            Till bilden vill jag även lägga till de synpunkter som representanter
            från Sveriges samtliga län och regioner delgav mig när jag träffade
            dem i maj. Högst på önskelistan stod att vägunderhållet måste
            förbättras. Regeringen delar den bedömningen. Att bevara och säkerställa
            det befintliga vägnätet är särskilt viktigt. Därför avsätter vi
            87 miljarder kronor till drift och underhåll av vägnätet. Det
            är en avsevärd höjning jämfört med tidigare infrastruktursatsningar.
          </note>
          <note>
            Utöver det avsätter vi också 17 miljarder kronor i ett särskilt
            tjälsäkrings- och bärighetspaket. Vi fortsätter även utbyggnaden
            av ett nationellt stamvägsnät med hög standard. Sverige har ett
            väl utbyggt vägnät i hela landet, ett vägnät som behöver kompletteras.
          </note>
          <note>
            En satsning på stamvägarna bidrar till att öka framkomligheten,
            öka säkerheten, minska miljöproblemen och ge förutsättningar för
            regionförstoringar. Till detta avsätts 39 miljarder kronor.
          </note>
          <note>
            Dessutom satsar vi 30 miljarder kronor på de regionala planeringsramarna,
            till insatser för bl.a. det regionala vägnätet, för bidrag till
            kollektivtrafik, kommunala flygplatser och kajanläggningar, för
            bidrag till kommunerna när det gäller åtgärder för förbättrad
            miljö och trafiksäkerhet samt för åtgärder för att förbättra tillgängligheten
            för funktionshindrade.
          </note>
          <note>
            Herr talman! Även inom järnvägen finns det stora brister. Det
            gäller såväl bärigheten som framkomligheten. Stora problem uppkommer
            när t.ex. gods- och persontrafik ska konkurrera om utrymmet på
            enkelspår. För företagen är transportsystemet oerhört väsentligt.
            För företagens tjänsteresor och rekrytering av arbetskraft är
            det angeläget att persontrafiken med tåg motsvarar högt ställda
            krav.
          </note>
          <note>
            Men det är inte alla politiska partier som delar den uppfattningen.
            Moderaterna har inte insett järnvägens möjligheter. De anklagar
            regeringen för att inte följa de samhällsekonomiska kriterierna.
            Jag vill redan nu klarlägga att ett väl fungerande transportsystem
            handlar om mer än bara vägar och järnvägar. Det handlar om hur
            vi ska kunna förbättra välfärden och öka tillväxten.
          </note>
          <note>
            Det är också en fråga om miljö. Vi behöver ett transportsystem
            för att kunna knyta ihop alla delar av landet. Järnvägen har en
            nyckelroll om vi ska kunna uppnå allt detta.
          </note>
          <note>
            De vägar och järnvägar som vi nu planerar för ska kanske användas
            i hundra års tid. Under den perioden kommer vi att få ändrade
            värderingar och andra samhällsförändringar som inte fångas upp
            i dagens prognoser. Regeringen tror att människor och företag
            allt oftare kommer att välja miljömässigt bra alternativ.
          </note>
          <note>
            Det kommer att gynna järnvägen. Vi tror att vi kan skynda på
            en sådan utveckling genom att göra denna satsning på järnvägen.
          </note>
          <note>
            Moderaternas dysterkvist Per-Richard Moléns uttalande om järnvägsinvesteringar
            visar på en bristande framtidstro. Med den inställningen skulle
            varken
          </note>
          <note>
            Svealandsbanan eller Öresundsbron ha byggts - två riktiga triumfer
            för tågresandet.
          </note>
          <note>
            Jag vill också passa på att klargöra regeringens syn på tunneln
            genom Hallandsås, Botniabanan, Citytunneln och förstärkt spårkapacitet
            genom centrala
          </note>
          <note>
            Stockholm.
          </note>
          <note>
            När det gäller den här typen av mycket stora investeringar som
            på ett avgörande sätt knyter ihop stora befolkningskoncentrationer
            och skapar helt nya resemönster måste de politiska bedömningarna
            väga tungt. I grunden handlar dessa bedömningar om vilken typ
            av samhälle vi vill ha i framtiden.
          </note>
          <note>
            Citytunneln bidrar till en förbättrad integration i
          </note>
          <note>
            Öresundsområdet. Den ger helt nya möjligheter för utveckling
            av tågtrafiken i Skåne och stärker järnvägens konkurrenskraft
            gentemot biltrafiken.
          </note>
          <note>
            Tunneln genom Hallandsås ligger på Västkustbanan där stora satsningar
            görs för att bygga ut till dubbelspår hela vägen, mellan Malmö
            och Göteborg. För att få ett fungerande trafiksystem längs hela
            sträckan och för att tåget ska kunna konkurrera med lastbilarna
            på sträckan är tunnelutbyggnaden helt nödvändig.
          </note>
          <note>
            Botniabanan är viktig för utvecklingen av Norrland. Den knyter
            ihop de stora städerna längs Norrlandskusten och skapar helt nya
            möjligheter för arbetspendling och pendling till högre utbildning.
            Botniabanan är dessutom viktig för den exportintensiva industrin
            i Norrland, som får bättre transportmöjligheter för sina produkter.
          </note>
          <note>
            Förstärkt spårkapacitet genom Stockholm innebär att det blir
            möjligt att köra fler tåg mellan Stockholm och övriga delar av
            Sverige i högtrafik. Här trängs lokala pendeltåg, Mälardalstrafik
            och snabbtågstrafik på samma två spår, och man saknar möjlighet
            att köra fler tåg.
          </note>
          <note>
            Investeringarna är därför nyckeln till en positivt utveckling
            för järnvägstrafiken i landet. Om det fanns metoder för att ta
            med alla positiva effekter vi får av dessa stora järnvägsprojekt
            i en kalkyl skulle kalkylen visa på lönsamhet. Men med de mätmetoder
            vi har i dag är det inte säkert att varje projekt framstår som
            lönsamt. Därför gör vi nu en politisk prioritering och säger att
            vi vill ha dessa projekt genomförda, och därför förelägger vi
            riksdagen dessa förslag.
          </note>
          <note>
            Det är faktiskt vi politiker som företräder allmänintresset.
            Det är därför en självklarhet för mig att såväl regionala som
            nationella politiska organ är med i beslutsprocessen kring utvecklingen
            av vårt transportsystem.
          </note>
          <note>
            Jag vill särskilt påtala att regionerna är med och bär sin andel
            av kostnaderna när det gäller de stora projekten Citytunneln i
            Malmö, spåren genom centrala Stockholm och Botniabanan. Vad gäller
            Citytunneln rör det sig faktiskt om ca 1,8 miljarder kronor som
            Malmöregionen betalar för att få projektet.
          </note>
          <note>
            Tack för ordet, herr talman.
          </note>
          <note type="speaker">
            Anf. 40 SVEN BERGSTRÖM (c) replik:
          </note>
          <note>
            Herr talman! Låt mig börja med att instämma i en del av det näringsministern
            säger om vägunderhållet.
          </note>
          <note>
            Jag tror att Centerpartiet och Socialdemokraterna är överens
            när det gäller synen på detta.
          </note>
          <note>
            Det gäller också järnvägarna. Centerpartiet föreslog 700 miljoner
            kronor mer till järnvägarna förra året. Då var vi ensamma om det.
            Vänsterpartiet, Socialdemokraterna och Miljöpartiet har kommit
            efter. Vi välkomnar det. Vi tycker att det är mycket angeläget
            att satsa på järnvägen som ett miljöriktigt transportmedel, liksom
            på sjöfarten.
          </note>
          <note>
            Problemet, näringsministern, är att vi har hört dessa visor förut.
            Jag citerade i min inledning ur regeringens proposition 1997/98:62.
            Då skulle man storsatsa på att ta igen vad man missat vad gäller
            underhållet, tidigarelägga åtgärder osv.
          </note>
          <note>
            Varför ser regeringen inte till att anslå egna pengar - inte
            lånade - över statsbudgeten under de närmaste tre åren, om man
            nu menar allvar och verkligen vill storsatsa på vägunderhållet?
            Då skulle man skapa lite trovärdighet i samband med denna inriktningsproposition,
            som har så lång räckvidd.
          </note>
          <note>
            När man plussar på 12 miljarder för de närmaste åren är 8 miljarder
            lånade pengar, och 1 miljard kommer från en uppskjuten amortering.
            Bara 2,8
          </note>
          <note>
            miljarder kronor är egna pengar.
          </note>
          <note>
            Vi ser nu en annalkande lågkonjunktur, som gör att allting kommer
            att ställas på sin spets. Hur ska vi få trovärdighet för detta,
            näringsminister, om man inte ens för de närmaste åren kan anslå
            pengar över statsbudgeten? Det var min första fråga.
          </note>
          <note>
            Min andra fråga gäller BREV-utredningen. Vi läste i ett TT-meddelande
            att trafikutskottet har stoppat BREV-utredningen, men Monica Öhman
            ville inte svara på min fråga om det. Jag hoppas att näringsministern
            kan ge besked.
          </note>
          <note>
            Hur blir det med BREV-utredningen och planen att låta mer än
            1 000 mil allmän väg bli enskild väg?
          </note>
          <note>
            Kan vi få ett besked av näringsministern i kammaren här i dag?
          </note>
          <note>
            Säg gärna något ord också om det regionala inflytandet. Lämna
            gärna en kommentar till breven från
          </note>
          <note>
            Sydsverige, där man undrar över varför beslutsfattandet återigen
            centraliseras.
          </note>
          <note>
            Anf. 41 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Tanken bakom att vi nu lånar pengar är att vi vill
            tidigarelägga de projekt vi har på både vägsidan och järnvägssidan
            som vi skulle ha startat tidigare, men som vi av ekonomiska skäl
            inte har kunnat starta. De är planerade. De är miljöprövade.
          </note>
          <note>
            Det är bara att sätta spaden i marken. Därför gör vi detta nu.
            Vi betalar tillbaks pengarna under perioden.
          </note>
          <note>
            Därav följer att det finns en post - 45 miljarder av de 364 miljarderna
            - som är lånade pengar. Även
          </note>
          <note>
            Botniabanan lånar vi pengar till. Jag tycker att det är en bra
            metod. Jag ser ingen skillnad mellan detta och någon form av PPP-lösning.
            Då hade vi också fått betala under en längre tid.
          </note>
          <note>
            Sven Bergström säger att vi går in i en lågkonjunktur. Vi får
            avvakta och se om vi kommer in i en lågkonjunktur. Vi är ännu
            inte där. Vi ser en recession, och det är nog så allvarligt. Men
            vi kan inte tala om en lågkonjunktur i ordets rätta mening.
          </note>
          <note>
            När ska vi investera i infrastruktur och satsa på den? Jo, det
            är faktiskt väldigt lämpligt att göra det under en lågkonjunktur.
            Det är i en vikande konjunktur som vi ska satsa de resurserna
            och bidra och stimulera.
          </note>
          <note>
            När det gäller frågan om det regionala inflytandet delar jag
            uppfattningen - jag har uppfattat det som att utskottets majoritet
            också har gjort sådana skrivningar
          </note>
          <note>
            - att det ska finnas ett starkt regionalt inflytande.
          </note>
          <note>
            Utredningen om enskilda vägar är på remiss. Jag har inte tagit
            del av den ännu, men jag kan efter att ha läst och hört om att
            man vill låta allmänna vägar bli enskilda vägar konstatera att
            jag inte delar utredningens uppfattning. Det kan jag säga generellt,
            men jag ska uttala mig ytterligare om detta när remisshanteringen
            är klar. Det hoppas jag att kammaren respekterar.
          </note>
          <note type="speaker">
            Anf. 42 SVEN BERGSTRÖM (c) replik:
          </note>
          <note>
            Herr talman! Låt mig börja med att vara positiv och välkomna
            näringsministerns ganska tydliga besked när det gäller BREV-utredningen.
            Han avvisar förslaget om att låta många allmänna vägar bli enskilda
            vägar. Jag tolkar det så att det inte kommer att bli aktuellt.
          </note>
          <note>
            Det hade varit respektabelt att vilja tidigarelägga satsningar
            genom att låna pengar om man hade kunnat skapa trovärdighet runt
            tanken att det är något långsiktigt.
          </note>
          <note>
            Jag blir lite fundersam när näringsministern säger att vi inte
            har lågkonjunktur. Det är recession i landet.
          </note>
          <note>
            Tillväxten är negativ. Då är det väl lågkonjunktur, med alla
            rimliga mått mätt.
          </note>
          <note>
            Nu har vi statsfinanserna i god ordning. Centerpartiet har medverkat
            till detta. Hade man verkligen menat allvar med att storsatsa
            på vägunderhåll, järnvägar och annat borde man i detta läge kunnat
            klara en hel del över statsfinanserna. Men om man inför en annalkande
            lågkonjunktur säger att man ska anslå 5
          </note>
          <note>
            miljarder mer till detta område om några år brister trovärdigheten.
          </note>
          <note>
            Även om näringsministern bildligt talat sätter på sig tomteskägget
            inför jul och talar om den största satsningen i modern tid finns
            det tyvärr ingen trovärdighet i det. Det hinner rinna väldigt
            mycket vatten under broarna innan planeringsperioden 2004-2015
          </note>
          <note>
            är här.
          </note>
          <note>
            Det är väldigt svårt att se att regeringen menar allvar när man
            lånar två tredjedelar av de pengar man satsar under de närmaste
            åren. Hur ska man då klara att höja anslagen 5 miljarder ytterligare
            några år senare? Det är tyvärr, näringsministern, inte trovärdigt.
          </note>
          <note>
            När det gäller det regionala inflytandet vet jag inte om näringsministern
            har hunnit läsa breven från Sydsvenska handelskammaren och Roger
            Kaliff. De är väldigt oroade över att man nu lägger större tyngd
            på vägverk och banverk och urholkar det regionala inflytandet
            över infrastrukturen. Jag delar denna oro.
          </note>
          <note>
            Centerpartiet har reserverat sig på denna punkt, och jag ger
            alla ledamöter här i kammaren som delar vår uppfattning möjlighet
            att rösta på vår reservation.
          </note>
          <note>
            Anf. 43 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Är det något parti i denna kammare som är trovärdigt
            är det Socialdemokraterna. Vi har sanerat statens finanser. Vi
            tog över när det var kris -
          </note>
          <note>
            jag använder rätt ord - i statsfinanserna. Vi har halverat arbetslösheten.
            Vi har gjort stora satsningar på skolan och vården. Nu gör vi
            stora satsningar på infrastrukturen. Är det någon som är trovärdig
            när det gäller att hålla i finanserna är det vi. Det tycker jag
            faktiskt att vi ska få respekt för.
          </note>
          <note type="speaker">
            Anf. 44 PER-RICHARD MOLÉN (m) replik:
          </note>
          <note>
            Herr talman! När man lyssnar på näringsminister
          </note>
          <note>
            Björn Rosengren förstår man att han är i sitt esse.
          </note>
          <note>
            Han fortsätter med samma typ av löften som han har gjort under
            tre år - den största satsningen i modern tid, ett stort kliv framåt,
            ett stort kliv framåt även för järnvägens utveckling - och använder
            som argument
          </note>
          <note>
            364 miljarder kronor. Tittar man på vad dessa 364
          </note>
          <note>
            miljarder innehåller kan man se att 45 miljarder, precis som
            Sven Bergström säger, är amorteringar och räntor. De ramlar bort.
            Sedan har vi 58 miljarder som inte är finansierade. Trots att
            man går ut och lovar att satsa på vägar kan man inte garantera
            de 58
          </note>
          <note>
            miljarderna, vilket jag tycker är fantastiskt egendomligt.
          </note>
          <note>
            Vilket parti och vilken regeringskonstellation var det som drog
            i gång järnvägsbyggandet i Sverige?
          </note>
          <note>
            Vem drev på när det gällde Svealandsbanan? Vem var det som jobbade
            fram en del kring Citytunneln?
          </note>
          <note>
            Vem var det som drev på så att vi fick Arlandabanan?
          </note>
          <note>
            Vilken regering var det som drog i gång det här med
          </note>
          <note>
            Öresundsbron och drog fram det till ett beslut? Vilket parti
            är det som har jobbat hårt för att övertyga den socialdemokratiska
            regeringen om att man behöver mer spårkapacitet i Stockholm?
          </note>
          <note>
            Inget av alla de löften som Björn Rosengren har ställt ut har
            han kunnat stå för. Nu, några månader före valet, ställer han
            upp och lovar. Med de records som det socialdemokratiska partiet
            har sätter inte jag något större värde på de löftena. Låt oss
            först se vad det blir. Jag är tveksam. Då är det bättre att lita
            på de motioner och de förslag som de borgerliga partierna har.
          </note>
          <note>
            Ni säger att ni har satsat på omsorg och vård. Hur ser omsorgen
            och vården ut? Det är långa köer och dålig äldreomsorg. Blir vägarna
            och järnvägarna av samma kvalitet vill jag betacka mig för en
            socialdemokratisk infrastrukturpolitik.
          </note>
          <note>
            Anf. 45 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Låt mig börja med de 58 miljarderna. Alla här i
            kammaren vet att statsbudgeten bara läggs för tre år framåt. Därmed
            är det faktiskt ofrånkomligt att propositionen inte kan vara fullt
            finansierad från dag 1. Tidigare regeringar, även de borgerliga,
            har lagt fram infrastrukturpropositioner under de förutsättningarna.
          </note>
          <note>
            Men själva poängen med denna proposition är faktiskt dels att
            den klarar av saker i närtid, redan
          </note>
          <note>
            2002, 2003 och 2004, dels att vi talar om att dessa satsningar
            ska göras och att vi sedan har en finansiering där vi kan ange
            detta exakt.
          </note>
          <note>
            Sedan gällde det allt vi lovat när det gäller getingmidjan, Hallandsås,
            Citytunneln osv. Ja, vi har faktiskt satt i gång. När det gäller
            Citytunneln har vi gjort upp med regionen. När det gäller exempelvis
            getingmidjan här i Stockholm är det någonting som
          </note>
          <note>
            Banverket har i uppdrag och håller på och jobbar med. Jag kan
            ta exempel efter exempel.
          </note>
          <note>
            När det gäller Stockholm, om jag nu får chansen att säga det,
            talas det om att regeringen gör för lite för
          </note>
          <note>
            Stockholm. Det är inte det att det saknas pengar i
          </note>
          <note>
            Stockholm, utan det är den moderatledda regeringen här i Stockholm
            som inte har haft förmåga att klara ut vad man vill. Man är oense.
            Vi har då tagit tag i detta genom att samla samtliga i kommunen
            Stockholm och länet Stockholm för att få en enhet. Det saknas
            icke pengar, det saknas politisk kraft - inte minst hos dem som
            styr och ställer här i Stockholm.
          </note>
          <note type="speaker">
            Anf. 46 PER-RICHARD MOLÉN (m) replik:
          </note>
          <note>
            Herr talman! Det saknas inte pengar till bl.a.
          </note>
          <note>
            Stockholm, får vi höra. Sedan skyller man på den moderata majoriteten
            i Stockholm. Men uppenbarligen saknas det pengar eftersom regeringen
            och Björn
          </note>
          <note>
            Rosengren inte ens i närtid, fram t.o.m. 2004, kan plocka fram
            riktiga pengar utan diskonterar framtiden genom att gå ut och
            från Riksgälden låna 8 miljarder kronor. Man får ett starkt intryck
            av att Björn Rosengren inte riktigt har klart för sig de ekonomiska
            realiteterna. Han kan i stort sett säga vad han vill, men det
            är en stor skillnad på lånade pengar och anslagsfinansierade pengar.
          </note>
          <note>
            Finns det pengar i Stockholm efter 2004? Björn
          </note>
          <note>
            Rosengren säger ju samtidigt att man av budgettekniska skäl inte
            kan anslå mer pengar fram till 2004.
          </note>
          <note>
            Vad är rätt? Finns det pengar eller finns det inga pengar?
          </note>
          <note>
            Anf. 47 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Låt mig börja med att ta upp att Per-
          </note>
          <note>
            Richard Molén tidigare sade att vi borde byta ut näringsministern.
            Anders Sundström hade varit bättre.
          </note>
          <note>
            Jag gläds över detta besked. Det är ändå en socialdemokrat. Det
            hade varit värre om man hade föreslagit
          </note>
          <note>
            Per Westerberg. Jag tar det som en komplimang både åt mig själv
            och åt det socialdemokratiska partiet.
          </note>
          <note>
            För att sedan ta frågan om Stockholm vill jag bara kort säga
            att eftersom regeringen gör en rejäl upprustning av det totala
            vägnätet och en kraftig förstärkning av det regionala vägnätet
            kommer en stor del av pengarna till det nationella vägnätet att
            tilldelas tillväxtregionerna. Det är de facto så. Regeringen satsar
            30 miljarder på det regionala vägnätet och kollektivtrafik och
            39 miljarder på det nationella stamvägsnätet. Det kommer att finnas
            pengar. Men hittills har vi inte kunnat göra någonting eftersom
            ledningen i Stockholms kommun, som faktiskt inte är socialdemokrater,
            inte har kunnat ena sig med sitt samarbetsparti annat än möjligtvis
            om hur man ska dra en del cykelvägar. Det får vi väl uppskatta
            och vara imponerade över. I övrigt har man inte visat någon handlingskraft.
            Detta är ändå sanningen.
          </note>
          <note type="speaker">
            Anf. 48 ELVER JONSSON (fp) replik:
          </note>
          <note>
            Herr talman! Näringsministern började i en optimistisk ton. Det
            är bra, för det behövs mycket optimism för att klara hem detta.
            Han sade: Nu är det hög tid. Ja, det är hög tid, men det är också
            sen tid. Det gör att många tvivlar på att det här konceptet -
            eller ska vi kalla det receptet, för det är väl rätt ord när det
            är fråga om en sjukdomsbild - kan få patienten frisk.
          </note>
          <note>
            Jag tror att det behövs en annan genomlysning här. Som jag sade
            i mitt anförande har Riksdagens revisorer, Riksrevisionsverket
            och denna kammare uttalat kritik mot den svaga och otillräckliga
            analys som ligger bakom, och därför tror jag inte att någon kan
            säga tvärsäkert hur detta ska ros hem rent ekonomiskt.
          </note>
          <note>
            Det har talats om storstadspengar och kostnaden för Stockholm.
            Min fråga på den punkten är: Ingår de kanske 30 miljarder som
            det kostar att göra den här insatsen i Stockholm i den stora summan,
            eller ligger de utanför?
          </note>
          <note>
            Sedan tror jag att det var bra, återigen, att Björn
          </note>
          <note>
            Rosengren inte talade om PPP. Det ger mig fortfarande hopp. Visserligen
            är han i karantän just nu i fråga om detta, men behåll lugnet!
            Jag tror att nya tider väntar i den frågan.
          </note>
          <note>
            Det var också välgörande att näringsministern band upp sig för
            att det inte lär bli av att föra över enskilda vägar på enskilda
            kommuner, som den statliga utredningen har sagt. Det är bra att
            det blir tydligt, för det kan ge också remissinstanserna frimodighet
            att för sin del stryka under detta.
          </note>
          <note>
            Trafikpolitik är inte bara vägar, säger näringsministern. Nej,
            det är helt riktigt. Men tappa inte balansen! Rätt balans är viktigt
            också i trafiken.
          </note>
          <note>
            Anf. 49 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Återigen: När det gäller vägar i tillväxtregionerna
            - Stockholm och Göteborg, för att ta två stora sådana - menar
            jag att det kommer att finnas pengar till detta.
          </note>
          <note>
            Jag delar vidare Elver Jonssons konstaterande att det måste finnas
            en balans. Jag anser att det finns en väl avvägd balans mellan
            vägar och järnvägar och även i vår ambition att långsiktigt föra
            över alltmer på järnväg där det är möjligt. Man kan inte säga:
            Nu för vi över allt på järnväg. Det är inte möjligt överallt,
            av många skäl. Sverige är ett stort land till ytan, det är glesbefolkat,
            och därav följer att tågtrafiken inte alltid kan möta upp när
            det gäller persontrafik etc. Men den kan möta upp på många andra
            ställen. Det varierar, bitvis kör man bil med gods och lastar
            över till båt eller järnväg. Det är det som är viktigt. Man måste
            se hela den balansen.
          </note>
          <note type="speaker">
            Anf. 50 ELVER JONSSON (fp) replik:
          </note>
          <note>
            Herr talman! Näringsministern framhärdar i att det är en god
            avvägning. Jag har betvivlat och bestridit det, därför att om
            nu Banverket fick för mycket pengar, mer än man hade tänkt sig,
            råder det väl inget tvivel om att Vägverket har fått för lite.
          </note>
          <note>
            Allra mest, herr talman, bekymrar mig det nära perspektivet.
            Nu när arbetsplatser raseras på många industriorter säger man:
            Nu ska vi se till att ni har vägar, så att ni kan pendla.
          </note>
          <note>
            Det är klart att i Gislaved, Degerfors och Bengtsfors kvarstår
            de bekymren och de ligger i närperspektiv. Hela infrastrukturpropositionen
            är ju - jag har påstått det förut - ganska baktung. Det betyder
            att den ligger bortom flera val. Den ligger rentav bortom när
            näringsministern själv har mönstrat av. Hans vänner fruktar det
            möjligen, men andra hoppas det. Det finns alltid skilda uppfattningar.
            Jag ska inte göra det till en stor fråga.
          </note>
          <note>
            Men det känns inte rätt att de största tvivlen gäller de närmaste
            åren.
          </note>
          <note>
            Anf. 51 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Vem som kommer att sitta kvar här nästa period vet
            väl ingen. Men jag kan utmana Per-
          </note>
          <note>
            Richard Molén i alla fall. Jag har större chans att vara kvar,
            eftersom han har anmält att han går i dag. Jag tycker inte att
            vi ska gå in i den diskussionen. Detta vet ingen. Vi kanske är
            varslade allihop, med tanke på att det snart är val.
          </note>
          <note>
            När det sedan gäller frågan om balansen hävdar jag att det är
            ganska bra balans mellan att förändra, att satsa mer på miljövänliga
            transporter och att rusta upp våra vägar. Jag vill säga att de
            motorvägar, det gäller E 6, E 4, E 18 och flera andra, som måste
            byggas ut ligger i plan. Den utbyggnaden kommer vi att starta
            redan under 2002.
          </note>
          <note>
            Än en gång, lånar man upp pengar, som vi har gjort, kan man starta
            detta mycket snabbare. Jag anser alltså att det är en mycket väl
            avvägd balans.
          </note>
          <note type="speaker">
            Anf. 52 JOHNNY GYLLING (kd) replik:
          </note>
          <note>
            Herr talman! När den här propositionen lämnades fick den kritik
            av svensk sjöfartsnäring därför att näringen saknade satsningar
            på sjöfarten. I mitt anförande hävdade jag att Sverige ska ses
            som en ö i transportpolitiskt avseende. Då behöver man satsa på
            sjöfart.
          </note>
          <note>
            Godstransportdelegationen har påpekat att vi har ett avgiftssystem
            för sjöfarten som gör att det blir mycket svårt för den att hävda
            sig. Transporterna blir dyra.
          </note>
          <note>
            Oppositionen och Vänsterpartiet har nu fått igenom ett tillkännagivande
            om att det här systemet snabbt ska ses över.
          </note>
          <note>
            Vi har också från kristdemokraternas håll anslagit extra pengar,
            3 miljarder, till infrastrukturen för sjöfarten.
          </note>
          <note>
            En del av sjöfarten är den s.k. inre sjöfarten. Vänersjöfarten
            skulle jag vilja att näringsministern sade något ord om. Den håller
            i dag på att bildligt talat gå i kvav. Vad tänker regeringen göra
            för att få den på rätt köl?
          </note>
          <note>
            Anf. 53 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Sjöfarten har, som mycket riktigt sägs här, stor
            betydelse för transportsystemets framtid. Det gör att jag har
            anledning att återkomma i den frågan. Det är flera frågor som
            hänger samman här.
          </note>
          <note>
            Europeiska kommissionen har nyligen redovisat ett underlag i
            vissa hamnpolitiska frågor samt lämnat förslag till ett direktiv
            för tillträde till marknaden för hamntjänster, och Godstransportdelegationen
            har lämnat förslag på reformerade farledsavgifter.
          </note>
          <note>
            Jag instämmer i analysen av sjöfartens stora betydelse. Men jag
            vill nog först avvakta effekterna av den stora reform som vi nyss
            infört inom sjöfarten, det nya sjöfartsstödet. Jag vill även analysera
            remisserna över Godstransportdelegationens förslag och
          </note>
          <note>
            EU-kommissionens direktiv innan jag uttalar mig i frågan. Därför
            kommer jag att återkomma i denna fråga.
          </note>
          <note>
            När det sedan gäller Vänersjöfarten beviljades
          </note>
          <note>
            Värmlands län och Västra Götalandsregionen 5 miljoner kronor
            av länsstyrelsen under en treårsperiod till Vänerrådet. Dessutom
            har berörda länsorgan lämnat 5 miljoner kronor till detta utvecklingsarbete.
          </note>
          <note>
            Regeringen har också ändrat reglerna för regionalt transportbidrag
            så att transporter via hamnar i Vänern och på andra insjöar ska
            vara bidragsberättigade på samma sätt som via kusthamnar inom
            transportbidragsområdet. Regeringens ställningstagande till
          </note>
          <note>
            Godstransportdelegationens slutsatser kommer att ha betydelse
            för den framtida situationen i Vänertrafiken. Med detta har jag
            sagt att jag återkommer även till denna fråga.
          </note>
          <note type="speaker">
            Anf. 54 JOHNNY GYLLING (kd) replik:
          </note>
          <note>
            Herr talman! Jag tackar för de här svaren. Trots att vi i den
            här kammaren har påpekat bekymren med
          </note>
          <note>
            Vänersjöfarten under flera års tid säger ministern att vi ska
            vänta på remissvaren när det gäller Godstransportdelegationens
            förslag. Men ärendet brådskar.
          </note>
          <note>
            Jag vill ta upp en annan fråga som jag nämnde i mitt anförande,
            pengarna till infrastrukturen. Det finns ett pedagogiskt problem
            som jag vill be ministern förklara.
          </note>
          <note>
            I propositionen, på s. 128, finns en tabell som har rubriken
            Utgifter för och finansiering av planeringsramen. Men regeringen
            blandar sedan in satsningen i närtid i planeringsperioden. Rent
            bokföringsmässigt kan man förklara det här, men när man går ut
            och säger att vi satsar 364 miljarder och av dem använder
          </note>
          <note>
            5 miljarder till den s.k. satsningen i närtid blir det lite svårt
            att förklara och förstå. Kristdemokraterna har sagt nej till det
            opreciserade lån som regeringen vill ta upp nästkommande budgetår,
            därför att vi inte tycker att det finns någon precisering av vad
            pengarna ska användas till.
          </note>
          <note>
            Anf. 55 Näringsminister BJÖRN ROSEN-
          </note>
          <note>
            GREN (s) replik:
          </note>
          <note>
            Herr talman! Vi har ett belopp på 364 miljarder.
          </note>
          <note>
            Av det är 45 miljarder räntor och amorteringar. Avsikten med
            upplåningen är bl.a. att tidigarelägga själva infrastrukturpropositionen.
            I annat fall gäller bara de åtgärder som träder i kraft när den
            nya perioden börjar.
          </note>
          <note>
            För att komma i gång med - och då svarar jag på den andra frågan
            - de projekt som är planerade, klara och miljöprövade, som vi
            skulle ha kommit i gång med tidigare men inte hade pengar till,
            tillför vi pengar. Någon här i kammaren har ironiserat över att
            jag har sagt att alla kommer att bli trötta på alla gropar och
            hål i vägar och järnvägar. Jag står fortfarande för det. Ni kommer
            att få se det. Det är det vi använder de här pengarna till.
          </note>
          <note>
            Vi tar de pengarna av de 45 miljarder som angivits i propositionen
            för räntor och amorteringar. Därmed tycker jag att det verkligen
            går ihop. Vi tar en del, i det här fallet 8 miljarder, från de
            angivna 45
          </note>
          <note>
            miljarder som ska betalas tillbaka under perioden, räntor och
            amorteringar, och lägger på 2002, 2003
          </note>
          <note>
            och 2004.
          </note>
          <note type="speaker">
            Anf. 56 LARS BJÖRKMAN (m):
          </note>
          <note>
            Herr talman! I nästan två år fick Sverige vänta på att regeringen
            skulle ange riktningen i sin politik i den viktiga frågan om hur
            man vill satsa på vår framtida infrastruktur. Jag skulle vilja
            sammanfatta resultatet av den alldeles uppenbara vånda och ansträngning
            som regeringen genomgått med en lätt travestering på ett känt
            uttalande: Sällan har så många väntat så länge på så lite.
          </note>
          <note>
            Herr talman! En väl fungerande infrastruktur är avgörande för
            enskilda människors och för det samlade näringslivets möjlighet
            att i samverkan skapa tillväxt och välstånd. En effektiv samverkan
            mellan de olika trafikslagen är nödvändig, och för detta krävs
            också ett väl utbyggt IT-nät. Kombinationen av bra hamnar och
            ett effektivt och välskött vägnät i samspel med ett modernt och
            utvecklat järnvägssystem möjliggör att såväl insatsvaror som färdigt
            gods transporteras till och från produktionsplatserna. Goda kommunikationer
            är också ett måste för att människors vardag liksom fritid ska
            kunna ges ett innehåll präglat av valfrihet och livskvalitet.
          </note>
          <note>
            Dagens situation med ett nedslitet och dåligt underhållet vägnät
            begränsar framkomligheten och orsakar kostnader och svårigheter
            för alla grupper av trafikanter. Begränsningar för lokala företag
            att kunna transportera sina varor leder inte minst på glesbygden
            till att möjlig expansion uteblir. I sämsta fall flyttas verksamheten
            till annan ort med bättre förutsättningar, och i något fall lämnar
            företaget t.o.m. landet.
          </note>
          <note>
            Expansiva regioner, t.ex. Stockholmsområdet och andra storstadsområden,
            hämmas i sin utveckling därför att tillgängligt transportsystem
            inte klarar den ökande trafiken.
          </note>
          <note>
            Järnvägsnätet har inte getts erforderliga anslag för underhåll
            och nyinvesteringar, och detta har lett till att den regularitet
            och punktlighet som förutsätts gälla just sådana transporter inte
            kunnat upprätthållas.
          </note>
          <note>
            Förseningar och inställda tåg tillhör vardagen i järnvägsvärlden,
            och med sådana förutsättningar är det svårt att locka nya kunder
            till detta transportslag.
          </note>
          <note>
            Omvänt kan konstateras att på banor där nysatsningar har gjorts
            på snabba och täta förbindelser väljer alltfler resenärer att
            ta tåget.
          </note>
          <note>
            I infrastrukturpropositionens analysdel, som många av oss tycker
            är berömvärt tydlig, framgår att transporterna kan förväntas öka
            på både järnväg och väg. Såväl SIKA som Godstransportdelegationens
            rapporter ger tydliga signaler om att trafikmängderna ökar uttryckt
            såväl i ton som i persontransportkilometer. Relationerna mellan
            dessa båda trafikslag är också tydlig. Såväl på person- som på
            godssidan förväntas en kraftig ökning ske av transportarbetet
            på vägsidan, medan järnvägen tappar.
          </note>
          <note>
            Den logiska slutsatsen om man vill leva upp till kraven på tillgänglighet
            och tillväxt borde då naturligtvis vara att följa utredningarnas
            antaganden och prioritera satsningarna av tillgängliga medel till
            just vägsidan. För järnvägens vidkommande bör åtgärderna enligt
            vår mening inriktas mot att bygga bort de flaskhalsar som begränsar
            ett effektivt utnyttjande av det befintliga bannätet. I den angivna
            men inte helt finansierade ramen på 319 miljarder som vi nyss
            har haft en debatt om väljer regeringen och utskottets majoritet
            att satsa merparten på järnväg. Man satsar t.o.m. mer än vad man
            från Banverket självt har begärt i sin anslagsframställning. Som
            redan nämnts sker prioriteringen stick i stäv mot de utredningar
            som regeringen själv lutar sig emot och är med all tydlighet anpassad
            efter stödpartiernas politik.
          </note>
          <note>
            På en fråga i TV:s Aktuellt beträffande just den här avvägningen
            av anslagens storlek mellan trafikslagen svarar näringsministern
            att SIKA använder föråldrade mätmetoder. Är det så, och är det
            så att regeringsföreträdarna och stödpartierna delar den uppfattningen?
            Vilka andra mätmetoder har man i så fall tillgång till, och hur
            ser detta underlag ut? Och kan det vara tillgängligt för oss här
            i kammaren?
          </note>
          <note>
            Herr talman! I motionsyrkanden från alla partier finns dokumenterat
            viljan att avsätta medel för att förbättra den svenska transportinfrastrukturen.
            Ingen landsända eller region är undantagen från önskemål om förbättringar.
            I anförande efter anförande har inte bara näringsministern utan
            även statsministern understrukit behovet av förbättrade transportförutsättningar.
            Den alltför långa väntan på den infrastrukturproposition vi nu
            behandlar har använts till att piska upp förväntningarna.
          </note>
          <note>
            När vi moderater i mars i år tog initiativet genom det förslag
            till proposition vi då lade fram fick vi kritik, inte bara av
            formaliaskäl utan även därför att man inte minst från näringsministern
            kunde höra och läsa uttalanden om att den föreslagna nivån i vårt
            förslag var i underkant. I grunden tyckte vi då att det var positiva
            signaler, som vi gärna tolkade som att regeringen, om och när
            den nu skulle komma till skott, skulle vidga ramen väsentligt
            och därmed verkligen göra en satsning värd namnet på det vägnät
            och de järnvägar som vi rör oss med. Stor är därför vår och andras
            besvikelse när vi har sett förslaget och kan konstatera att ambitionerna
            nog var stora, men man nådde inte ända fram.
          </note>
          <note>
            Budgetplaner som presenteras av regeringen för att behandlas
            av riksdagen bör enligt min mening för att vara trovärdiga vara
            så anpassade tidsmässigt att ett genomförande kan påbörjas när
            beslutet väl tas.
          </note>
          <note>
            Att ha en fördröjning innan verkställighet kan ske, som är aktuellt
            i det här fallet med flerårsplanen, kan enligt min mening inte
            ha som huvudsyfte att snabbt genomföra de förslag som ställs i
            utsikt. Trovärdigheten kring dessa frågor avtar i takt med tidsutdräkten
            för verkställighet av åtgärderna.
          </note>
          <note>
            Med den tidsram som nu gäller kommer ingen förbättring i förhållande
            till gällande plan att ske inom två år. Den eftersläpning av vägunderhållet
            som vi så påtagligt upplever i dag får vi tyvärr leva med. I
          </note>
          <note>
            Vägverkets kommentar till förslaget citerar jag: "För drift och
            underhåll höjs ramen i den kommande planen. Den nya nivån är 7,2
            miljarder kronor per år.
          </note>
          <note>
            Tyvärr ligger anslagen i regeringens budgetförslag för åren 2002-2004
            på nivån 6 miljarder kronor per år.
          </note>
          <note>
            Detta innebär att någon återhämtning av det eftersatta underhållet
            inte kan förväntas under denna period."
          </note>
          <note>
            Min fråga skulle ha ställts till näringsministern, men han finns
            ju inte kvar här, så den får riktas till regeringsföreträdarna:
            Är generaldirektörens beskrivning riktig, och känner ni igen den?
            Är ni i så fall beredda att hjälpa till att tidigarelägga den
            del av anslaget som är avsett för underhåll för att åtminstone
            påbörja återtaget omgående?
          </note>
          <note>
            Herr talman! Inriktningen i den moderata infrastrukturpolitiken
            är att skapa bättre kommunikationer som dels tryggar framtiden
            för såväl enskilda människor som för ett starkt svenskt näringsliv,
            dels skapar och ger sysselsättning. De ramar som regeringen lagt
            i sin proposition kan verka imponerande, men skalar man bort den
            del som lånas upp och sedan räknar av de miljarder som krävs för
            amorteringar av upptagna lån, såväl gamla som tillkommande, återstår
            dessvärre inte så mycket att rusta upp med. Detta har
          </note>
          <note>
            Vägverket också bekräftat i sina uttalanden. Det moderata förslaget
            är baserat på att med direkta budgetmedel klara den inriktning
            vi valt att presentera. Därför blir nettoeffekten betydligt större
            med vårt förslag. Den främsta skillnaden gentemot regeringens
            förslag i denna fråga är att vi vill starta det viktiga arbetet
            med att rusta upp svenska vägar och järnvägar redan i januari
            2002, alltså två år tidigare än den tidpunkt som regeringen har
            föreslagit.
          </note>
          <note>
            Alla partier är överens om nödvändigheten av ökade anslag för
            upprustning av infrastrukturen. Frågan varför regeringen lägger
            förslag på viktiga investeringar med två års fördröjning har hitintills
            i den här debatten inte fått någon nöjaktig förklaring.
          </note>
          <note>
            De prioriterade områden som vi lyfter fram i vårt förslag vill
            jag beskriva något. Anslaget för ett förbättrat underhåll av det
            befintliga vägnätet ska höjas väsentligt för att ta i fatt den
            eftersläpning som redan finns och dessutom för att verkställa
            den nödvändiga tjälsäkring framför allt på glesbygdens grusvägnät
            som jag vet och också har hört att vi alla tycker är nödvändig.
            Inte minst i skogsregionerna är detta en viktig åtgärd för att
            kunna säkra transporter av skogsråvaror och ge de boende längs
            dessa vägar möjlighet att året om garanteras framkomliga vägar.
            De nedkörda och spåriga asfaltvägarna som finns över hela landet
            måste också få en nödvändig upprustning.
          </note>
          <note>
            På investeringssidan har vi i våra anslagsramar prioriterat några
            objekt, och framför allt vill vi fullfölja den satsning som påbörjades
            under tidigt 90-tal innebärande bl.a. färdigställande av den nordiska
            triangeln. Det innebär att E 4 ska färdigställas upp till
          </note>
          <note>
            Stockholm, och vidare upp till Gävle byggas ut fullt ut till
            motorvägsstandard. E 6 ska byggas färdigt, och liksom den svenska
            delen av E 18 bör den byggas ut till motorväg.
          </note>
          <note>
            Göteborg ska förbindas med Stockholm genom att resterande del
            av riksväg 40 byggs ut till motorvägsstandard. Riksväg 45 från
            Göteborg mot Trollhättan vidare mot Karlstad är en av de mest
            belastade vägarna i landet. Trots sin dåliga standard tvingas
            den ta emot stora volymer av såväl gods- som persontrafik.
          </note>
          <note>
            Där krävs omgående förbättringar i syfte att även här nå upp
            till motorvägsstandard.
          </note>
          <note>
            Trafikmängden på E 22 har ökat. Det har vi hört tidigare i debatten
            i dag. Där vill vi vara med att se till att den får en nödvändig
            upprustning. E 20 är ett viktigt stråk från Göteborg upp genom
            Mellansverige till Stockholm. Den är för närvarande föremål för
            nybyggnation i sin norra del. Vi menar att det även ska avsättas
            medel för att klara upprustningen av de södra delarna. Vägverket
            ska i samråd med de regionala myndigheterna prioritera hur dessa
            medel ska fördelas för framtiden inte bara för E 20 utan för det
            regionala vägnätet över huvud taget.
          </note>
          <note>
            Herr talman! Trafiksituationen i och kring våra storstäder i
            allmänhet och i Stockholmsregionen i synnerhet är klart undermålig.
            Dålig framkomlighet i stadskärnan i kombination med kapacitetsmässigt
            otillräckliga eller snarare obefintliga förbifarter för genomgångstrafiken
            är allvarliga hinder för den expansion som präglar vår huvudstad.
            Regeringens ovilja att lösa dessa frågor hindrar den positiva
            tillväxt regionen för närvarande befinner sig i.
          </note>
          <note>
            För att minska mängden genomgångstrafik i stadens centrala delar
            föreslår vi att regeringen i samråd med kommun och regionledning
            omgående startar planering för att lösa dessa frågor. Till viss
            del har det redan skett genom Stockholmsberedningen. Men vi har
            fortfarande inte några konkreta förslag framme.
          </note>
          <note>
            Inom ramen för de medel vi avsätter i vårt förslag vill vi möjliggöra
            att hitta en för parterna godtagbar lösning. Det har tidigare
            i debatten och också i dag framskymtat att man vill införa särskilda
            trängselavgifter för att försvåra och fördyra biltransporter i
            storstäderna. Det är enligt vår mening ett destruktivt sätt att
            angripa problemet. Därför avvisar vi detta.
          </note>
          <note>
            I Göteborg, som har trafikproblem av liknande karaktär som Stockholm,
            måste också nya genomfartsleder komma till stånd under planperioden.
            Här ger vi en älvförbindelse en hög prioritet.
          </note>
          <note>
            Herr talman! Eftersläpningen av anslag till vägar har lett till
            att många planerade investeringar har skjutits på framtiden. Resultatet
            märker vi i form av dålig framkomlighet, fördröjning av varutransporter
            och höga olyckstal. Nollvisionen är nu mer avlägsen än tidigare.
            Åtgärder för att öka säkerheten på vägarna måste påskyndas.
          </note>
          <note>
            Trafikutskottet har i ett tidigare betänkande klart tagit ställning
            för att utnyttja möjligheten att med externt kapital, s.k. PPP-lösningar,
            påskynda utbyggnaden av vägnätet. Även näringsministern har uttalat
            sig positivt om dessa lösningar men har uppenbarligen av samarbetspartierna
            förhindrats föra frågan till avgörande. Omtanken om regeringsunderlaget
            går här som i andra frågor före ansvaret att ge det samlade transportbehovet
            godtagbara lösningar.
          </note>
          <note>
            Herr talman! Det enskilda statsbidragsberättigade vägnätet har
            under en lång period tvingats leva med minskade anslag. Kring
            dessa vägar bor närmare
          </note>
          <note>
            800 000 människor. För att klara nödvändiga transporter av både
            gods och människor har de ansvariga väghållarna på detta vägnät
            tvingats att i all större utsträckning finansiera driften genom
            att öka uttagen från de enskilda intressenterna.
          </note>
          <note>
            Regeringen tillsatte BREV-utredningen, som vi tidigare har hört
            här i dag, för att klarlägga avgränsningen mellan enskild och
            statlig väghållning och har fått sitt svar, dock utan att presentera
            något förslag grundat på detta förslag. I den moderata reservationen
            nr 1 utvecklar vi våra synpunkter på detta. Vi föreslår att anslaget
            för vägar höjs samtidigt som ett nytt anslag, ett s.k. upprustningsanslag,
            införs för att klara det enskilda vägnätets problem. Det har funnits
            ett sådant förut. Det gäller inte bara underhållet, utan det behövs
            även upprustningsanslag.
          </note>
          <note>
            Herr talman! På överskriden talartid vill jag samla mig för avslutning.
            Möjligheten att snabbt och med tidsprecision frakta såväl gods
            som människor på järnväg är en viktig förutsättning för att bevara
            och stärka den ekonomiska tillväxten. Satsningarna i
          </note>
          <note>
            Mälardalen har varit framgångsrika. Nya grupper resande väljer
            i dag att använda tågen.
          </note>
          <note>
            Spårkapaciteten i Stockholm måste snabbt byggas ut. Problemen
            i den s.k. getingmidjan måste byggas bort under planperioden.
            Denna utbyggnad är helt nödvändig för att klara ökningen av pendeltågstrafiken
            i huvudkommunen men också för att förbättra genomströmningen av
            tåg till och från Stockholm.
          </note>
          <note>
            Västkustbanan, där upprustningen påbörjades för mer än tio år
            sedan, väntar på sitt färdigställande. De flaskhalsarna som fortfarande
            finns kvar måste byggas bort för att redan nedlagt kapital ska
            kunna utnyttjas. Vi står bakom regeringens förslag att fullfölja
            tunnelbygget genom Hallandsås. Det självklara målet att med tåg
            kunna åka snabbare än med bil mellan
          </note>
          <note>
            Oslo och Göteborg till kontinenten kan kanske äntligen upplevas
            som realistiskt när dessa förutsättningar har uppfyllts.
          </note>
          <note>
            Vi vill också medverka till ökad godstrafik på järnvägen. Framför
            allt vill vi satsa på att dra fram och utveckla spårkapaciteten
            till våra största hamnar.
          </note>
          <note>
            Det är en av ledstjärnorna för den moderata järnvägspolitiken.
            Spårförbättringar och förstärkt underbyggnad för att klara ökade
            axellaster krävs på alla de banor där det tyngsta godset förhoppningsvis
            väljer spåret före landsvägen. Vi vill vara med att utreda
          </note>
          <note>
            Europakorridoren och Götalandsbanen. Resultatet av denna utredning
            får sedan visa om det är bärkraftigt nog att gå vidare.
          </note>
          <note>
            Tillkomsten av Öresundsbron har minskat behovet av omlastning
            från landförbindelse till färja. Samtidigt har det förkortat tidsåtgången.
            Nu måste vi gå vidare och knyta ihop Skandinavien med den europeiska
            kontinenten via en fast förbindelse över
          </note>
          <note>
            Fehmarn bält. Vi vill här föreslå att regeringen i samarbete
            med Danmark och Tyskland kraftfullt driver denna fråga inom Europeiska
            unionen.
          </note>
          <note>
            Herr talman! Alla satsningar inom infrastrukturområdet som vi
            moderater här föreslår vägleds av viljan att effektivt slå vakt
            om vårt näringslivs möjligheter att öka sina marknadsandelar såväl
            på hemmamarknaden som på exportsidan. Med beaktande av miljömålen
            och med ambitionen att öka trafiksäkerheten vill vi med våra förslag
            bidra till bättre och säkrare trafik med färre dödade och skadade
            i trafiken.
          </note>
          <note>
            Jag yrkar bifall till reservation 1 i TU:s betänkande 2.
          </note>
          <note type="speaker">
            Anf. 57 KARIN SVENSSON SMITH (v) replik:
          </note>
          <note>
            Herr talman! Lars Björkman avslutade med att säga att han ville
            slå vakt om näringslivets transporter.
          </note>
          <note>
            Jag undrar hur ni kan anse att de är möjliga att tillgodose när
            er anslagsnivå för järnvägen är 62 miljarder till skillnad från
            propositionens 100 miljarder. Ni har inte tagit bort ett enda
            av de projekt som finns i infrastrukturpropositionens förslag.
            Då finns det heller inte någon möjlighet att genomföra den stråkstrategi
            som Shippers Council och Svenskt Näringsliv förespråkar.
          </note>
          <note>
            Lars Björkman ställde en fråga om hur det kan komma sig att det
            finns den fördelning som finns mellan väg och järnväg i infrastrukturpropositionen
            när prognoserna från SIKA visar på att trafiken på väg ökar kraftigt.
            Det beror på att Lars Björkman inte har läst hela SIKA:s analys.
            Om man tittar i den på s.
          </note>
          <note>
            75, 76 och framåt ser man att den också har räknat på vad som
            skulle bli fallet om man utgick från att trafiksäkerhetsmålen
            och miljömålen uppfylldes.
          </note>
          <note>
            Skulle man sätta priser efter det och internalisera de externa
            effekterna kommer volymen vägtrafik att ha minskat till år 2010
            medan volymen järnvägstrafik ha ökat. Då är det fullt rimligt
            att räkna hem de järnvägsinvesteringar som förespråkas i infrastrukturpropositionen.
          </note>
          <note>
            Jag undrar hur det borgerliga alternativet ser ut till regeringens
            förslag. Ni spretar på de flesta punkter vi diskuterat. Det gäller
            PPP, järnvägsinvesteringar, huruvida miljömålen är viktiga att
            klara eller ej och totalnivåerna för det hela. Vad är det samlade
            alternativet till den infrastrukturproposition vi diskuterar i
            dag?
          </note>
          <note type="speaker">
            Anf. 58 LARS BJÖRKMAN (m) replik:
          </note>
          <note>
            Herr talman! Vad gäller våra satsningar på järnvägen har vi tagit
            hänsyn till de slutsatser vi drar av det material som SIKA har
            lämnat ut. Om vi övergår till att förverkliga politiska planer
            i stil med vad Karin Svensson Smith tidigare har sagt i kammaren
            här i dag och vid andra tillfällen, dvs. att vi med politiska
            medel ska försvåra framkomlighet för lastbilstrafik, får man resultatet
            att den kommer att minska.
          </note>
          <note>
            Om man skulle ta förslaget om att förbjuda 24
          </note>
          <note>
            meters långtradare på allvar, vilket inte särskilt många har
            gjort, och i stället bara tillåta 18 meters långtradare är det
            nog inte jag som blir svaret skyldig,
          </note>
          <note>
            Karin Svensson Smith. Då är det nog Karin Svensson som måste
            redovisa vilka effekter sådana politiska beslut får för transportvolymerna
            på väg.
          </note>
          <note>
            Våra bedömningar går ut på att näringslivet med precision, snabbhet
            och tillförlitlighet ska kunna frakta sina varor till och från
            beställningsorterna.
          </note>
          <note>
            Både Karin Svensson Smith och jag vet mycket väl att industrier
            inte alltid är lokaliserade till järnvägsorter. De enskilda människornas
            möjligheter att förflytta sig med järnväg i det lokala järnvägsnätet
            är inte heller tillräckligt goda. Inte ens de satsningar som regeringen
            vill göra tillsammans med Vänsterpartiet kommer att möjliggöra
            för merparten av svenska folket att transportera sig på järnvägsnätet.
          </note>
          <note>
            Därför vill vi slå vakt om inte bara en upprustning utan också
            en utbyggnad av landsvägstrafiken. Men vi gör det, Karin Svensson
            Smith, med de miljöförtecken som jag avslutade med.
          </note>
          <note>
            Jag ber att få återkomma när det gäller det borgerliga alternativet.
            Jag konstaterar bara att det hos de borgerliga partierna, till
            skillnad från hos regeringsunderlaget, finns en vilja att inte
            i första hand låna pengar utan använda pengar i budgetramen till
            de här satsningarna.
          </note>
          <note type="speaker">
            Anf. 59 KARIN SVENSSON SMITH (v) replik:
          </note>
          <note>
            Herr talman! Ingår PPP i budgetramarna? Ni förespråkar ju det.
            Då kan ni inte påstå att ni vill finansiera det fullt ut inom
            budgetramarna.
          </note>
          <note>
            De politiska planer och politiska mål som Lars
          </note>
          <note>
            Björkman försöker tillskriva oss ensamma är inte bara våra. Nollvisionen
            är antagen av riksdagen.
          </note>
          <note>
            Etappmålen både för trafiksäkerhet och miljö är enhälligt antagna
            av Sveriges riksdag. Det är detta vi utgår ifrån när vi planerar
            för den framtida transportinfrastrukturen. Den fördelning som
            finns i infrastrukturpropositionen fullt rimlig om man ska klara
            de här målen. Den ökade trafikvolymen på väg, både i stad och
            på landsbygden, är oförenlig med klimatmålen och med visionen
            om att minska antalet avlidna i vägtrafiken.
          </note>
          <note>
            Lars Björkman pratar om fördröjningen av transporter i Stockholmsområdet.
            Lyssna på vad SIKA har att säga om den! De säger att inte ens
            om man använder hela väganslaget är det möjligt att bygga bort
            trängseln i Stockholmsområdet. Ett införande av miljöstyrande
            vägavgifter är ofrånkomligt om de nödvändiga transporterna av
            gods ska komma fram i den här regionen. Varför lyssnar inte Lars
            Björkman på det som är bra för näringslivet i de utredningar som
            vi har tillgång till?
          </note>
          <note type="speaker">
            Anf. 60 LARS BJÖRKMAN (m) replik:
          </note>
          <note>
            Herr talman! Visst lyssnar vi på näringslivet. Det är ganska
            ovanligt att få kastat på sig att vi inte lyssnar på signaler
            därifrån. Det omvända brukar ju ofta gälla, dvs. att vi i alltför
            stor utsträckning går näringslivets ärenden. Jag tror mig veta,
            och jag kan t.o.m. läsa det i Godstransportdelegationens slutsatser,
            att det är vägupprustning vi i första hand måste ägna oss åt.
            Det är därför vi i första hand också måste satsa merparten av
            kapitalet på detta.
          </note>
          <note>
            Men vi står också bakom satsningarna på järnvägsnätet därför
            att näringslivet, och naturligtvis även enskilda människor, i
            större utsträckning än i dag ska kunna använda det som sitt transportmedel.
          </note>
          <note>
            Till Karin Svensson Smith och alla andra, som nu tror att en
            satsning med oerhört mycket pengar på järnvägsnätet innebär extremt
            ökade gods- och persontransportflöden på spåren, vill jag säga
            att varken industrins insatsvarors eller det färdiga godsets möjligheter
            att färdas på järnvägen är sådana att vi kan räkna med att merparten
            av godsflödet kan nå till slutdestinationen på spåret. Vi kan
            beklaga det, och vi kan säkert finna orsaker till att det är på
            det sättet.
          </note>
          <note>
            Men vi måste ändå konstatera att fler transportköpare väljer
            järnvägsalternativet.
          </note>
          <note>
            Låt mig avsluta med att klara ut det borgerliga alternativet.
            Jag kan inte vara talesman för fler än Moderata samlingspartiet.
            Men jag kan tydligt se trenden i de borgerliga motionerna där
            man vill två saker.
          </note>
          <note>
            Den ena är att i närtid satsa mer än vad regeringen gör. Man
            vill också satsa mer på vägnätet än vad regeringen gör. Det är
            de två tydliga trenderna. Att vi dessutom, till skillnad från
            regeringen, har gett tydliga och klara besked om var vi står när
            det gäller de enskilda vägarnas framtid är ett svar som jag tror
            att väldigt många har väntat på. De är tacksamma för att få veta
            detta.
          </note>
          <note type="speaker">
            Anf. 61 TUVE SKÅNBERG (kd):
          </note>
          <note>
            Herr talman! Jag vill börja med att yrka bifall till reservation
            6 i TU2.
          </note>
          <note>
            Vi talar alltså om vägar nu. Låt mig inledningsvis få sammanfatta
            att investeringar i infrastruktur och underhåll av vägar och järnvägar
            sedan 1994 har varit kraftigt eftersatta områden. Nu krävs att
            angelägna investeringar tidigareläggs och att särskilda satsningar
            görs på upprustning av främst det regionala vägoch järnvägsnätet.
            I regeringens förslag till statsbudget för år 2002 skärs det ned
            ytterligare i väg- och järnvägsanslagen, särskilt i väghållningsanslaget.
            Det minskas med 535 miljoner kronor i jämförelse med innevarande
            år.
          </note>
          <note>
            Vi kristdemokrater anser att ambitionsnivån måste höjas. Därför
            vill vi satsa 5,7 miljarder kronor mer än regeringen på väg- och
            banhållningsanslagen under perioden 2002-2004. Av detta belopp
            bör 3,6 miljarder kronor tillföras vägsidan och 2,1 miljarder
            kronor järnvägssektorn. För nästa budgetår bör väghållningen och
            banhållningen förstärkas med 1,4 miljarder kronor respektive 900
            miljoner kronor jämfört med regeringens förslag.
          </note>
          <note>
            Härutöver bör ett omfattande program läggas fast för investeringar
            med alternativ finansiering. Vi konstaterar i sammanhanget att
            regeringen har misslyckats med att utnyttja de effektiviseringsvinster
            som finns i projekt som drivs i partnerskap mellan den offentliga
            respektive den privata sektorn, dvs. det man i dagligt tal kallar
            PPP. Jag återkommer till detta.
          </note>
          <note>
            Stockholms besvärliga trafiksituation har varit uppe till debatt
            tidigare, och enligt Kristdemokraterna kräver situationen skyndsamma
            åtgärder. Regeringen bör formulera ett åtgärdsprogram som omfattar
            ett antal större projekt, t.ex. E 4:s förbifart Stockholm,
          </note>
          <note>
            Norrortsleden, Norra länken samt en pendeltågstunnel. Som vi
            också har visat i motioner vill vi hålla dörren öppen för trängselavgifter
            om en kommun så önskar.
          </note>
          <note>
            När det gäller väginvesteringar konstaterar vi att problemen
            för Vägverket att offensivt bidra till att det transportpolitiska
            målet uppnås har varit uppenbara under de senaste åren. Målen
            för Vägverkets verksamhet är i budgetunderlaget för 2002-2004
            mycket blygsamma, vilket måste ses mot bakgrund av den utomordentligt
            låga genomförandegraden hos väghållningsplanerna hittills under
            planperioden.
          </note>
          <note>
            I förhållande till avsatta medel i plan uppgår utfallet 1998-2000
            och prognos för 2001 till 83 % när det gäller investeringar i
            nationell väghållningsplan och 82 % när det gäller investeringar
            i regionala väghållningsplaner.
          </note>
          <note>
            I maj 2001 offentliggjorde Vägverket en sammanställning av projekt
            som enligt planen nu skulle vara igångsatta, men som till följd
            av medelsbrist skjutits på framtiden. Varje enskild region har
            drabbats av förseningar. Sammantaget handlar det om 4,5 miljarder
            kronor. Nu måste man fråga sig varför vi ska lita på att regeringen
            kommer att fullfölja de väginvesteringar som man nu anger. De
            är osäkra som de är -
          </note>
          <note>
            364 miljarder. Vi fick inget bra svar av näringsministern om
            de 5 miljarder som räkandes två gånger, både i närtid och under
            tolvårsperioden. Det är också osäkert om finansieringen av de
            här 58 miljarderna.
          </note>
          <note>
            Det står att detta ska ske i mån av utrymme. Men även om näringsministern
            lyckas avsätta 364 miljarder, fast osäkerheten är stor, måste
            vi konstatera att det inte alls är säkert att man kommer att fullfölja
            detta. Tidigare har man ju inte ens kommit upp i
          </note>
          <note>
            85 %.
          </note>
          <note>
            När det gäller vägunderhållet kan man se att trafiken på de statliga
            vägarna har ökat kraftigt. Det gäller inte minst den tunga trafiken
            som år 2000 ökade med
          </note>
          <note>
            4 %. Resultatet är ett accelererande slitage. Anslagen till drift
            och underhåll av vägar ligger på en nivå som inte ens medger att
            dagens tillstånd på det statliga vägnätet upprätthålls. Vägverket
            beräknar att eftersläpningen i vägunderhållet under 2000 ökade
            med
          </note>
          <note>
            485 miljoner kronor och att det nu sammantaget uppgår till 13,5
            miljarder kronor.
          </note>
          <note>
            För att nuvarande standard ska upprätthållas uppgår resursbehovet
            för drift och underhåll enligt Vägverket till 7,3 miljarder kronor
            per år, jämfört med de
          </note>
          <note>
            6,1 miljarder regeringen har avsatt för 2001.
          </note>
          <note>
            För att inom en åttaårsperiod kunna bevara och återställa vägnätet
            anser Vägverket att anslag på
          </note>
          <note>
            9 miljarder kronor per år krävs. I ljuset av detta ter det sig
            fullkomligt orimligt att regeringen för 2002
          </note>
          <note>
            ytterligare sänker anslagen till vägarnas drift och underhåll.
          </note>
          <note>
            Många av landets främsta transportleder är i stort behov av en
            standardhöjning. Det gäller inte minst de som är relativt lågtrafikerade.
            Ett av de stråk där eftersatt underhåll medför drastiskt förhöjda
            transportkostnader är ju inlandsvägen. Jag talar då särskilt om
            riksväg 45. Med ett förbättrat underhåll skulle man kunna få bukt
            med de tillgänglighetsproblem som hindrar trafiken under stora
            delar av året, och därmed skapa bättre förutsättningar för inlandets
            fortsatta utveckling.
          </note>
          <note>
            För att närmare koppla användningen av vägnätet till kostnaderna
            för dess underhåll kan det finnas skäl att omvandla en del av
            skatten på drivmedel till en väghållningsavgift. På sikt bör en
            modell där underhållet bekostas med avgifter från trafikanterna
            kunna medföra ett vägunderhåll som står i bättre överensstämmelse
            med behoven. När trafiken är större och det är högkonjunktur flyter
            det in mer pengar. När trafiken är mindre under en lågkonjunktur
            är följaktligen medlen mindre.
          </note>
          <note>
            En sådan modell har också förordats av Svenska kommunförbundet.
            Vi kristdemokrater instämmer i kravet.
          </note>
          <note>
            Jag vill sedan säga några ord om de enskilda vägarna.
          </note>
          <note>
            Det är inte bara genom att fortsättningsvis hålla inne nödvändiga
            underhållsanslag som regeringen hotar vägnätets standard och därigenom
            den regionala utvecklingen. Det är oerhört viktigt att vi får
            fram pengar till de enskilda vägarna.
          </note>
          <note>
            Jag kortar ned mitt inlägg och konstaterar bara att näringsministerns
            besked i replikskiftet med Sven
          </note>
          <note>
            Bergström - där jag kan hålla med Sven Bergström i hans invändningar
            - ändå lät som att regeringen delar den åsikt som vi delar med
            Centerpartiet.
          </note>
          <note>
            Jag vill tala något om de alternativa finansieringsformerna.
          </note>
          <note>
            Enligt budgetlagens huvudregel ska byggandet av vägar och järnvägar
            finansieras med anslag över statsbudgeten. Långsiktiga investeringar
            ska alltså betalas på en gång med statens löpande inkomster.
          </note>
          <note>
            Men riksdagen har vid flera tillfällen utnyttjat en undantagsparagraf
            och beslutat om finansiering av infrastruktur på annat sätt än
            genom anslag.
          </note>
          <note>
            Lån i Riksgäldskontoret och på kreditmarknaden har jämte avgiftsfinansiering
            och samfinansiering använts för att inte uteslutande belasta statsbudgeten
            just när investeringen äger rum. Men lagen
          </note>
          <note>
            1996:1059 om statsbudgeten anger att statens investeringar ska
            finansieras med anslag. Det är det normala.
          </note>
          <note>
            De förslag till medelsanvisningar till infrastrukturen som finns
            i budgetpropositionen räcker helt enkelt inte. För att i någon
            mån kompensera de alltför små anslagen föreslår alltså regeringen
            att infrastrukturen delvis ska finansieras med lån och genom att
            vissa amorteringar senareläggs.
          </note>
          <note>
            Det anser vi kristdemokrater är orimligt. I stället vill vi peka
            på möjligheten till PPP-lösningar.
          </note>
          <note>
            Vi vet att i flera länder, t.ex. Storbritannien och
          </note>
          <note>
            Finland, har partnerskap mellan det offentliga och den privata
            sektorn fungerat mycket väl i samband med infrastrukturinvesteringar.
            Vi kan peka på motorvägen mellan Helsingfors och Lahti, där ett
            internationellt konsortium i hård konkurrens lyckades pressa både
            byggtiden och bygg- och underhållskostnaderna väsentligt.
          </note>
          <note>
            I Sverige fattade riksdagen 1993 på den borgerliga regeringens
            initiativ beslut om att byggandet och driften av Arlandabanan
            skulle ske i partnerskap med det privata näringslivet. Det blev
            mycket lyckat. Man kan säga att det blev en mönsterbild som man
            återkommande kan peka på.
          </note>
          <note>
            Det finns många fördelar med PPP-lösningen, t.ex. en jämnare
            fördelning av kostnaden över anläggningens livslängd, en mer ändamålsenlig
            fördelning av ansvar och risktagande mellan olika aktörer, ökad
            effektivitet i form av lägre kostnader och bättre kvalitet, bättre
            statlig styrning och kontroll över projektets kostnader, långsiktiga
            åtaganden som skapar incitament för god kvalitet, ökade krav på
            god planering.
          </note>
          <note>
            Nackdelar finns naturligtvis. Det finns en risk för högre transaktionskostnader
            i upphandling och finansiering samt brist på erfarenhet av dylika
            finansieringsmodeller. Därför är det förvånande att Näringsdepartementet
            och regeringen så sent som hösten
          </note>
          <note>
            1999 sade att detta är en väg som man vill pröva i en del fall.
            Trafikutskottet har sagt det i tidigare betänkanden. EU har sagt
            det i sin vitbok. Godstransportdelegationen vill pröva den här
            modellen. Nuvarande regeringsunderlag ger dock blankt nej. Det
            är kemiskt rent från PPP-förslag. T.o.m. ute i regioner som Västra
            Götaland vill samtliga partier pröva åtminstone några PPP-projekt.
          </note>
          <note>
            Det är sorgligt att Vänsterpartiet ska få styra så över regeringspolitiken
            att allt nytänkande stoppas.
          </note>
          <note type="speaker">
            Anf. 62 VIVIANN GERDIN (c):
          </note>
          <note>
            Herr talman! Jag vill börja med att yrka bifall till reservation
            9 i betänkande 1.
          </note>
          <note>
            Jag ska för Centerpartiets räkning prata om sjöfartspolitik.
          </note>
          <note>
            Den svenska sjöfartens konkurrenskraft behöver förstärkas därför
            att sjöfarten fyller en mycket viktig funktion i det svenska transportsystemet.
            En stor del av den svenska exporten och även importen sker via
            sjöfarten. Ca 90 % av den svenska exporten går via sjöfarten.
            Det är betydande summor för ett land som är beroende av export
            för ett fortsatt välstånd. I ett sådant läge är det absolut nödvändigt
            att näringen ges likvärdiga villkor som sina konkurrenter.
          </note>
          <note>
            Sjöfarten har en given plats i ett grönt transportsystem. Sverige
            som land har mycket goda förutsättningar att bättre nyttja sjöfarten
            i transportarbetet.
          </note>
          <note>
            Genom att, där så är möjligt, flytta gods från våra vägar till
            sjöfart avlastar vi andra transportslag och får en lägre transportkostnad.
            Det minskar trängsel och slitage på våra vägar, och vi gör miljövinster.
          </note>
          <note>
            Goda förutsättningar för sjöfarten är således bra ur flera perspektiv.
          </note>
          <note>
            Jag vill också ta upp frågan om tonnageskatt.
          </note>
          <note>
            Centerpartiet har föreslagit riksdagen att man bör utreda möjligheten
            att införa en tonnageskatt. Det kan ses som ytterligare ett steg
            i att ge den svenska sjöfartsnäringen likvärdiga villkor som sina
            konkurrenter. För främst de mindre och medelstora rederierna skulle
            ett tonnageskattesystem vara värdefullt. Flera länder i Europa
            har infört eller är på gång att införa tonnageskattesystem, vilket
            gör det angeläget att även
          </note>
          <note>
            Sverige ser över möjligheterna.
          </note>
          <note>
            Införande av en tonnagebeskattning ska ses som ett alternativ
            till ordinarie företagsskatt. Tonnageskatten tas ut som en fast
            skatt relaterad till fartygets storlek. Den kan vara konstruerad
            antingen som en punktskatt eller som ett system där vinsten beräknas
            enligt schablon och sedan beskattas med vanlig bolagsskatt. Vanligast
            är det senare angreppssättet.
          </note>
          <note>
            Den beskattningsbara inkomsten beräknas med utgångspunkt i nettotonnaget
            på de fartyg rederiet driver. Vår förhoppning står nu till att
            den utredning som pågår ska komma med ett förslag under nästa
            år.
          </note>
          <note>
            Frågan bereds för närvarande inom skatteutskottet.
          </note>
          <note>
            Tidigare har riksdagen efter påtryckningar från bl.a. Centerpartiet
            beslutat införa ett s.k. nettostöd för sjöfarten. Detta sjöfartsstöd
            bidrar till bättre konkurrens för fartyg i internationell trafik
            och avser nu både last- och passagerarfartyg från den 1 oktober.
          </note>
          <note>
            Jag vill också ta upp frågan om inre vattenvägar.
          </note>
          <note>
            Sjöfarten på de inre vattenvägarna Vänern och
          </note>
          <note>
            Mälaren har i dag svårt att hävda sig. En orsak är riksdagens
            trafikpolitiska beslut våren 1998 om sänkning av banavgifterna
            med 415 miljoner kronor, utan någon som helst justering för sjöfarten.
            Det föranledde en utredning och rapport som Bengt
          </note>
          <note>
            K Å Johansson lämnade i mars år 2001 med förslag till åtgärder
            för att öka konkurrenskraften för Vänersjöfarten.
          </note>
          <note>
            I rapporten påpekas att Vänersjöfarten har påverkats negativt
            till följd av sänkningarna av banavgifterna på järnvägen. Ett
            förslag för att kompensera sjöfarten var att lotsavgifterna på
            Vänern och i Trollhätte kanal skulle sänkas med 50 %. Detta skulle
            göras också av regionalpolitiska skäl. Tyvärr beslöt
          </note>
          <note>
            Sjöfartsverket kort därefter om en höjning av lotsavgifterna
            fr.o.m. den 1 juli 2000. Konsekvenserna av detta har blivit mycket
            allvarliga för Vänersjöfarten, som nu är inne i en djup kris.
            Åtgärder måste vidtas omgående.
          </note>
          <note>
            En effektiv åtgärd skulle vara att betrakta Vänern som inre vattenväg.
            Vänersjöfarten blir då en del av landtransportsystemet och bör
            därmed finansieras via anslag på samma sätt som vägar och järnvägar.
          </note>
          <note>
            I en rapport från f.d. Statens skeppsprovningsanstalt, SSPA,
            påpekas att det billigaste transportsättet inräknat alla samhällskostnader
            är sjöfarten. Då inkluderas kostnader för faktorer som miljöpåverkan,
            intrång i landskapsbilden, buller m.m.
          </note>
          <note>
            En jämförelse mellan kostnader för fartyg och andra transportmedel
            utfaller till fartygens fördel. Ett fartyg som lastar 3 000 ton
            motsvarar sex tåg som vartdera lastar 500 ton. Att gods transporteras
            på
          </note>
          <note>
            Vänern och Mälaren är positivt på flera sätt. Det minskar slitaget
            och trängseln på ett redan hårt belastat vägnät i området.
          </note>
          <note>
            Kapaciteten i Södertälje kanal och i Trollhätte kanal måste säkerställas
            för att sjöfarten på de inre vattenvägarna ska kunna utvecklas
            positivt på flera håll i
          </note>
          <note>
            Sverige.
          </note>
          <note>
            Jag vill också ta upp frågor som gäller Gotlandstrafiken. Färjetrafiken
            har en helt grundläggande betydelse för näringslivet och befolkningen
            på Gotland. Gods- och persontrafiken ska naturligtvis erbjudas
            tillfredsställande villkor och goda utvecklingsmöjligheter. Gotland
            bör betraktas som en del av fastlandet i transporthänseende.
          </note>
          <note>
            Godstransporterna bör ges ordentliga ekonomiska möjligheter,
            och persontransporterna måste säkerställas. Trafiken till och
            från Gotland måste få en långsiktig lösning på Gotlands villkor.
            Så länge en långsiktig lösning inte kommer till stånd bromsas
            näringslivets investeringar.
          </note>
          <note>
            Centerpartiet anser att det är viktigt att riksdagen redan nu
            bejakar utredningens förslag om att förändra längdmetertaxan och
            därmed ersätta Gotlandstillägget med statliga medel. För att Gotland
            ska kunna ges möjligheter att utvecklas är det fullständigt klart
            att färjetrafiken måste säkerställas.
          </note>
          <note>
            Jag vill i mitt anförande också ta upp behovet av ökade vägsatsningar,
            i synnerhet i Värmland. De ovanligt svåra tjälskadorna i Värmland
            under de senaste åren har tärt mycket hårt på länets tilldelade
            anslag - anslag som redan tidigare varit intecknade.
          </note>
          <note>
            Nya och gamla vägskador, båda lika angelägna att åtgärda, har
            nu på ett olyckligt sätt kommit att konkurrera med varandra. De
            har också kommit upp till en nivå där slitaget har accelererat.
            I västra Värmland har vägarna under bara ett år försämrats lika
            mycket som tidigare har skett under tre till fem år.
          </note>
          <note>
            En gräns är nu nådd, och de värmländska vägarna är sämre än någonsin.
            Det har också tillkommit ett stort problem, och det är akuta åtgärder
            för reparation av de översvämmade vägarna. Detta är sådant som
            måste göras, men det finns inga extra anslag till det, utan man
            har fått ta pengar från de ordinarie länsanslagen. När oförutsedda
            händelser som översvämningar inträffar måste man kunna bevilja
            ökade anslag.
          </note>
          <note>
            Jag har i ett TT-meddelande läst att biträdande finansminister
            Lars-Erik Lövdén har utlovat att det skulle anslås pengar som
            skulle kompensera de kostnader som länen har efter översvämningarna.
            Vi väntar i Värmland ännu på att få de extra pengar som vi så
            väl behöver.
          </note>
          <note>
            Vi ser här ett mycket kortsiktigt agerande. Man måste ha högre
            ambitioner och vidta åtgärder för en regional utveckling i Värmland.
            Värmlänningarna har inte råd att vänta längre. Privatpersoner
            och företag har alltför länge fått dras med transportfördyringar
            på grund regeringens ovillighet att minska anslagen.
          </note>
          <note>
            Insikten om vägarnas betydelse för regional tillväxt är i dag
            inte tillräcklig. Anslagen måste bli betydligt högre.
          </note>
          <note type="speaker">
            Anf. 63 KRISTER ÖRNFJÄDER (s):
          </note>
          <note>
            Fru talman! Jag kommer i mitt anförande att hålla mig till en
            viktig del av transportområdet, nämligen luftfarten, som tas upp
            i många av de motioner som nu behandlas. Ett intresse för luftfarten
            delar jag med många andra ledamöter av denna kammare. I ärlighetens
            namn ska erkännas att detta stora intresse inte alltid pekar åt
            samma håll. I många fall pekar det åt helt olika håll. Icke desto
            mindre är det fråga om ett stort intresse.
          </note>
          <note>
            Min utgångspunkt är, fru talman, den att luftfarten har sin givna
            roll inom transportområdet. Det är en roll som hela tiden förändras
            och utvecklas, och vi har som beslutsfattare och lagstiftare att
            följa med i denna förändring och påverka den utifrån de behov
            som uppstår och som behöver tillgodoses.
          </note>
          <note>
            Något som skiljer luftfarten från vägar och järnvägar är att
            den inte ingår i några tioåriga åtgärdsplaner. Däremot deltar
            Luftfartsverket aktivt i den långsiktiga planeringen för utveckling
            av vårt transportsystem. I den mer detaljerade fasen av den långsiktiga
            planeringen av t.ex. väg- och järnvägsåtgärder är sammankopplingen
            av landtransportsystemens infrastruktur med luftfart och flygplatser
            naturligtvis mycket intressant. Därutöver finns det all anledning
            att poängtera ytterligare en skillnad, nämligen att infrastrukturen
            för luftfart huvudsakligen finansieras av brukarna genom avgifter.
          </note>
          <note>
            Vilka behov tillgodoser då luftfarten? Fru talman!
          </note>
          <note>
            Detta råder det delade meningar om bland dem som förespråkar
            luftfart och deras motståndare. För oss socialdemokrater är behovet
            av flyg i Sverige solklart. Det gäller för både nationellt och
            internationellt flyg. Jag vill i detta sammanhang nämna riksdagens
            transportpolitiska beslut 1998. Där fastslogs att det övergripande
            transportpolitiska målet är att transportpolitiken ska säkerställa
            en samhällsekonomiskt effektiv och långsiktigt hållbar transportförsörjning
            för medborgarna och näringslivet i hela landet.
          </note>
          <note>
            Samtidigt fastställdes fem delmål, som även anger ambitionen
            på lång sikt. Dessa var:
          </note>
          <note>
            - tillgängligt transportsystem
          </note>
          <note>
            - hög transportkvalitet
          </note>
          <note>
            - säker trafik
          </note>
          <note>
            - god miljö
          </note>
          <note>
            - positiv regional utveckling.
          </note>
          <note>
            I dessa fem delmål har luftfarten sin naturliga roll i dag och
            under den tid som vi nu kan överblicka.
          </note>
          <note>
            Fru talman! Jag nämnde inledningsvis det stora antal motioner
            som vi behandlar i dag, och jag tänker nu kommentera ett antal
            av de ärenden som tas upp i dessa motioner.
          </note>
          <note>
            Vi har i Sverige i dag ett luftfartsverk som är ett affärsdrivande
            verk med ett flertal olika uppgifter av både affärs- och myndighetskaraktär.
            Utskottet har vid ett flertal tillfällen behandlat frågan om en
            uppdelning av Luftfartsverket, senast hösten 2000. Under senare
            år har en översyn av verksamheten skett, vilken ledde till en
            omorganisation syftande till ett förtydligande av verkets olika
            roller. Nu pågår en ytterligare beredning inom regeringen, vilket
            gör att vi vill avvakta med beslut om förändringar.
          </note>
          <note>
            För att klara sina uppgifter är Luftfartsverket beroende av de
            inkomster som avgifterna inom luftfarten genererar. Dessa avgifter
            är bl.a. start- och landningsavgifter. Nivån på avgifterna och
            deras utformning får en stor inverkan på luftfarten, inte minst
            lokalt. Därför anser utskottet att det är angeläget med en avgiftsstruktur
            som inte är diskriminerande och att avgiftssystemet bör utformas
            med utgångspunkt i de av riksdagen fastlagda transportpolitiska
            målen, där positiv regional utveckling är ett viktigt delmål.
          </note>
          <note>
            Fru talman! En viktig faktor för den regionalpolitiska utvecklingen
            i hela Sverige är tillgången till attraktiva flyglinjer och start-
            och landningstider på inhemska och utländska flygplatser.
          </note>
          <note>
            När vi pratar om inhemska flygplatser är det i första hand Stockholm
            som avses. Det är också där som de största problemen finns.
          </note>
          <note>
            Trafikutskottet har uppfattningen att den lösning på problemen
            som väljs måste uppfylla två grundläggande förutsättningar. För
            det första måste Stockholm som landets huvudstad tillförsäkras
            goda flygförbindelser både inom och utom landet. För det andra
            måste Arlanda kunna fylla sin roll som nav i det svenska flygplatssystemet.
          </note>
          <note>
            Då utskottet vet att Stockholmsberedningen har fått i uppdrag
            att lämna förslag på hur flygplatskapaciteten i Stockholmsregionen
            kan tillgodoses vid befintliga flygplatser, vill utskottet inte
            föregripa detta arbete.
          </note>
          <note>
            När det gäller start- och landningstillstånden är det utskottets
            uppfattning att man måste åstadkomma ett effektivt utnyttjande
            av den befintliga infrastrukturen. Samtidigt är det angeläget
            att den regionala trafikförsörjningen tillgodoses i tillräcklig
            utsträckning.
          </note>
          <note>
            Det innebär att man i samband med revideringen av förordningen
            ska söka säkerställa att EG-rätten gör det möjligt att man även
            i framtiden kan tilldela regionalpolitiskt motiverad flygtrafik
            och nytillträdande lufttrafikföretag rimliga start- och landningstillstånd
            på för Sverige godtagbara villkor.
          </note>
          <note>
            Men, fru talman, det räcker inte med vad jag här har redovisat.
            Det måste också finnas bolag som trafikerar våra flygplatser.
          </note>
          <note>
            När det gäller den inhemska trafiken var syftet med avregleringen
            av inrikesflyget år 1992 att konkurrensen skulle öka och därmed
            leda till sänkta priser och ett bättre utbud. Under dessa tio
            år kan emellertid den monopolliknande marknaden knappast sägas
            ha brutits upp - i varje fall inte varaktigt.
          </note>
          <note>
            Luftfartsverket har på regeringens uppdrag nyligen sammanställt
            en rapport om inrikesflygets marknadsförutsättningar. Där redovisas
            en rad åtgärder för att stimulera konkurrensen. Utskottet förutsätter
            med anledning av denna rapport att regeringen driver frågan vidare
            på lämpligt sätt.
          </note>
          <note>
            Till slut, fru talman, vill jag beröra säkerheten i samband med
            flygning.
          </note>
          <note>
            Efter händelserna i USA den 11 september har frågan aktualiserats
            på ett mycket påtagligt sätt. Konsekvenserna av detta har blivit
            att arbetet med luftfartsskyddet har getts högsta prioritet inom
            EU. Vid transportministerrådet den 14 september framfördes som
            svenskt förslag dels att passagerare och deras handbagage bör
            kontrolleras lika noga för inrikessom för utrikesflyg, dels att
            dagens frivilliga europeiska inspektioner bör bli obligatoriska
            inom EU. Europeiska kommissionen har presenterat ett förslag till
            en förordning med planerat ikraftträdande hösten
          </note>
          <note>
            2002. Förslaget innebär hårdare kontroll av passagerare och deras
            bagage, ökad säkerhet ombord på flygplan samt ökad kontroll av
            all personal som kommer i närheten av bl.a. flygplan.
          </note>
          <note>
            I Sverige har strängare regler införts i inrikesflyget för kontroll
            av passagerare och bagage, med sikte på ytterligare skärpningar.
          </note>
          <note>
            Fru talman! Jag vill med detta yrka bifall till reservation 8
            i TU2 och i övrigt till utskottets förslag i trafikutskottets
            betänkanden TU1 och TU2.
          </note>
          <note type="speaker">
            Anf. 64 BIRGITTA WISTRAND (m):
          </note>
          <note>
            Fru talman! Krister Örnfjäder ägnade sitt anförande åt att tala
            om flyget. Det skulle jag också gärna göra, men det ska jag göra
            senare i eftermiddag. Jag har i stället valt som tema för mitt
            ämne i dag trafiksäkerheten. Den håller på att komma bort i diskussionerna
            om pengar till vägarna.
          </note>
          <note>
            I regeringens budget för i år konstaterar man krasst att utfallet
            för år 2000 med 591 dödade i vägtrafiken kan därför betraktas
            som ovanligt ogynnsamt. Verksamhetsmålet var 400 döda. Regeringen
            konstaterar vidare att nivån för insatserna för fysiska trafiksäkerhetsåtgärder
            inte har nåtts, vilket regeringen har prioriterat. Men vilka slutsatser
            drar regeringen av detta? Man säger att åtgärderna bör bli tämligen
            kraftfulla under de kommande åren. Det är ingen diskussion om
            vem som har ansvaret eller vilket ansvar som Vägverket och andra
            berörda som arbetar med trafiksäkerheten har för den tragiska
            utvecklingen.
          </note>
          <note>
            Vad avser regeringen egentligen att göra? Låter man trafiksäkerhetsarbetet
            fortsätta som om ingenting har hänt?
          </note>
          <note>
            Vi i Moderata samlingspartiet har redan tidigare ifrågasatt om
            det är förenligt med Vägverkets uppdrag att arbeta med trafiksäkerhetsfrågorna.
            Vi tyckte att de senaste årens misslyckanden gjorde att det var
            en berättigad uppfattning. Den tycker vi fortfarande är riktig.
            Vi tyckte därför att hela trafiksäkerhetsarbetet skulle granskas
            av regeringen. Vi ville se över
          </note>
          <note>
            Vägverkets organisation och andra organisationers arbete för
            att se hur det går att arbeta med trafiksäkerhet.
          </note>
          <note>
            Detta är än mer relevant i dag än då.
          </note>
          <note>
            Även om man via munnen, s.k. lip service, ställer sig bakom nollvisionen
            har regeringen ändå lämnat nollvisionen. Man talar om sina olika
            insatser, t.ex.
          </note>
          <note>
            mitträcken. Men de är långtifrån vad vi behöver. De är bra, men
            det behövs väldigt mycket mera.
          </note>
          <note>
            I år kommer det att bli över 600 döda i trafiken.
          </note>
          <note>
            Målet var 400. Bristande trafiksäkerhet är en av våra största
            och viktigaste folkhälsofrågor. Risken att dö eller skadas i en
            trafikolycka är den vanligaste dödsoch olycksorsaken för ungdomar
            mellan 16 och 24 år.
          </note>
          <note>
            Fru talman! Som Per-Richard Molén och Lars
          </note>
          <note>
            Björkman tidigare har talat om är en bra väg en förutsättning
            för trafiksäkerhet. Jag ska inte ägna mer tid åt att tala om regeringens
            dåliga vägar, men det är oroande att vägarna fortsätter att försämras.
            Det finns annat att oroa sig för när det gäller trafiksäkerheten.
          </note>
          <note>
            Det är en rad frågor som regeringen skulle ha klarat av, som
            riksdagen har beslutat om men som ännu inte har skett.
          </note>
          <note>
            En enig riksdag beslöt att inrätta en vägtrafikinspektion. Denna
            fråga utreddes. Det kom ett förslag.
          </note>
          <note>
            Vad hände? Ingenting. Nu säger regeringen att man ska utreda
            frågan en gång till. Vi menar att en sådan trafikinspektion behövs
            för att se på vilket ansvar som systemutformaren har och vilket
            ansvar som ska tas.
          </note>
          <note>
            Det är inspektionen som ska lyfta fram bristerna hos väghållaren
            och peka på förbättringar. Vågar inte regeringen inrätta en sådan
            trafikinspektion därför att det skulle bli så stor kritik av det
            arbete som har gjorts? Varför tillsätts inte någon vägtrafikinspektion?
            Det är inte bara vi i riksdagen utan många myndigheter och organisationer
            utanför riksdagen som också har talat om behovet av en stark vägtrafikinspektion.
            Vi menar att den snarast bör inrättas. Här tror jag att vi har
            hela utskottet bakom oss.
          </note>
          <note>
            På samma sätt finns frågan om att utreda inrättandet av en patientofferjour.
            Denna fråga står riksdagen också bakom. Jag vet inte varför detta
            inte har skett.
          </note>
          <note>
            Här har vi varje år 5 000-7 000 allvarligt skadade som många
            gånger - det vet vi från många utredningar och studier - står
            helt ensamma och för vilken trafikolyckan blir ett trauma som
            följer dem hela livet. Det finns också 50 000-60 000 lindrigare
            skadade som på samma sätt kan falla offer för försäkringsbolagens
            godtycke, där Trafikskadades Riksförbund försöker att hjälpa dem
            - men utan särskilt stora resurser. Varför kommer inte en utredning
            om patientofferjour?
          </note>
          <note>
            I den här frågan vill jag också lyfta fram statistiken. Fortfarande
            har vi en väldigt osäker olycksfallsstatistik. En utredning i
            Skaraborg visar nämligen att rader av skadade på sjukhus efter
            trafikolyckor inte ens var registrerade. De fanns bara i sjukhusets
            statistik men inte hos polisen.
          </note>
          <note>
            Fru talman! Även om vi i Sverige är missnöjda med vårt trafiksäkerhetsarbete
            är olycksutvecklingen ute i Europa ännu mer oroande. En mindre
            mellanstor svensk stad, nämligen 42 000 människor, dödas varje
            år i trafiken på de europeiska vägarna, och över en och en halv
            miljon skadas. Här är det alltså lång tid kvar innan vi kan tala
            om en nollvision.
          </note>
          <note>
            Jag vill särskilt peka på sådana åtgärder som handlar om bilbältesanvändning
            och promillegränser.
          </note>
          <note>
            Där pågår en diskussion, och där har vissa beslut nu fattats
            inom EU. Men vi behöver arbeta mera för att få gemensamma standarder
            och föreskrifter, så att det blir säkrare för alla på de europeiska
            vägarna.
          </note>
          <note>
            Vad ska vi göra i Sverige? VTI har tittat på skälen till att
            antalet dödade i trafiken ökar. De har ställt upp en rad orsaker
            till att utvecklingen gick ned och till att den plötsligt har
            gått upp.
          </note>
          <note>
            Som tidigare har konstaterats var det den minskade trafiken ett
            skäl till att antalet trafikolyckor gick ned i mitten på 90-talet.
            Men den ökande trafiken kan inte enbart förklara att antalet olyckor
            nu har gått upp igen.
          </note>
          <note>
            I den analysmodell som VTI har arbetat med säger man att det
            finns en rad faktorer som har lett till att dödstalen gått upp
            på detta sätt. Man har bara gjort en förstudie, men man tar fram
            några exempel på vilka dessa faktorer skulle kunna vara. Jag vill
            gärna ta upp och belysa några av dem.
          </note>
          <note>
            En faktor sägs vara att det är unga bilförare. Här kan man se
            att andelen bilolyckor med unga människor ökar, och olyckstalen
            är stora särskilt på sena lördagskvällar och tidiga morgnar. Då
            är de unga särskilt utsatta.
          </note>
          <note>
            Man talar också om äldre bilförare i trafiken. Vi vet att äldre
            är en utsatt grupp, som bilister såväl som gångtrafikanter och
            cyklister. De löper större risk än andra att dödas eller skadas
            svårt. Det beror på att deras kropp är skörare men också på att
            de kanske har sämre syn och mindre rörelseförmåga.
          </note>
          <note>
            Här har det kommit en rad studier som visar att äldre som förare
            inte är mer olycksdrabbade i trafiken än andra. Vi menar att det
            kanske inte är tillräckligt utrett än - det har alltså kommit
            en första utredning -
          </note>
          <note>
            men det är viktigt att vi tittar på det här problemet. I
          </note>
          <note>
            dag är en av sex svenskar äldre än 64 år, och det finns
          </note>
          <note>
            1 miljon körkortsinnehavare. Om 20 år kommer en av fyra att vara
            äldre än 64 år. Vi vet inte hur många som då har körkort, men
            det är säkert minst 2 miljoner.
          </note>
          <note>
            Därför måste vi se vad det är för risker med äldre bilförare
            och hur man kan lösa situationen för dem så att de kan behålla
            sitt körkort men ändå inte öka risken för olyckor.
          </note>
          <note>
            En annan fråga som man lyfter fram är andelen alkohol i trafiken.
            I Sverige döms 14 000 rattfyllerister varje år. Samtidigt finns
            det uppgifter som säger att det kör omkring 14 000 påverkade i
            trafiken varje dag. Det är siffror som skrämmer, och de blir inte
            mindre hotfulla när vi vet att det finns andra typer av berusnings-
            och bedövningsmedel som används alltmer frekvent.
          </note>
          <note>
            Därför tror vi att alkolås i kollektiv- och yrkestrafik skulle
            kunna vara en konkurrensfördel för företagen. Självfallet behövs
            det ökad polisövervakning och skärpta promillegränser.
          </note>
          <note>
            Fru talman! Det är också viktigt att de som kör bil i sitt yrke
            följer säkerhetsföreskrifterna. Tyvärr har vi haft en ovanligt
            kraftig utveckling av olyckor inom den tunga trafiken - en fördubbling
            sedan 1994. Här har vi sett att det är dåliga bromsar, alkoholpåverkan
            och slarvig körning. Jag tycker att det är väldigt viktigt att
            nyttotrafiken tar ansvar för sitt arbete och att både beställare
            och arbetsgivare ställer tydliga krav så att trafiksäkerheten
            värnas. Det känns oroande att så många olyckor drabbar just dem
            som har trafiken som sitt yrke.
          </note>
          <note>
            Fru talman! Det räcker inte bara med säkra bilar och säkra vägar,
            utan vi måste också ha människor som kör på ett säkert sätt, som
            har en positiv attityd till trafiksäkerhet, som vill visa hänsyn
            och som vill följa trafikreglerna. I och med att vägkapitalet
            har förstört så mycket som det har gjort, i och med att polisen
            visar det bristande intresset och i och med att vi därför har
            fått sänkningar av hastigheten som den enda möjligheten att minska
            dödsolyckorna tror jag att alltfler bilister struntar i trafikreglerna.
          </note>
          <note>
            Vad vi därför måste göra, som man också säger i
          </note>
          <note>
            VTI:s förstudie, är att få ett helt annat sätt att se på trafiksäkerhet
            och ett helt annat sätt att hantera trafiken - att visa hänsyn.
          </note>
          <note>
            Varför är det så att när man sätter upp kameror minskar antalet
            olyckor på olycksdrabbade vägsträckor? Kan man inte få ned hastigheten
            och få människor att köra på ett säkert och hänsynsfullt sätt
            utan kameror? Jag tycker att det är väldigt viktigt att diskutera
            det. Kan det också bero på att väldigt mycket av trafiksäkerhetsarbetet
            inte har ägnats åt attitydpåverkande åtgärder?
          </note>
          <note>
            När det gäller t.ex. cyklister kunde vi se att användningen av
            hjälmar gick upp ganska dramatiskt i mitten på 90-talet och var
            uppe i nästan 20 %. Nu har man slutat med kampanjerna för att
            använda cykelhjälm, och användningen har gått ned till 16 %. Att
            cykla utan hjälm är ganska farligt.
          </note>
          <note>
            Jag tror alltså att hela trafiksäkerhetsarbetet måste bygga på
            de här tre benen: säkra bilar, bra vägar och förare som tar hänsyn.
            Utan det kommer vi inte att få ned antalet trafikolyckor till
            noll - den nollvision som vi arbetar för. Jag tror att det är
            oerhört viktigt att se att det är både spännande och roligt att
            färdas i trafiken, men det kräver också att man tar hänsyn.
          </note>
          <note type="speaker">
            Anf. 65 HANS STENBERG (s):
          </note>
          <note>
            Fru talman! Snabba, effektiva och säkra transporter blir hela
            tiden allt viktigare i det moderna samhället. Vägarna är också
            utan tvekan den mest betydelsefulla beståndsdelen i infrastrukturen.
            Alla andra transportslag förutsätter ett bra vägnät för att hela
            transportkedjan ska fungera från dörr till dörr. Sverige har också
            ett mycket stort vägnät i förhållande till en relativt liten befolkning.
          </note>
          <note>
            Det råder, som sagt var, ingen som helst tvekan om att det finns
            starka önskemål från alla håll i landet om upprustningar och investeringar
            i vägnätet. Vi som sitter i trafikutskottet har vid otaliga tillfällen
            talat med kommunpolitiker, näringslivsföreträdare och vanliga
            medborgare som har krävt satsningar för ett förbättrat vägnät.
            Därför känns det nu bra att vi kan ta beslut som gör att vi får
            ett betydligt bättre vägnät i framtiden.
          </note>
          <note>
            Under 90-talet blev vi tvingade att spara väldigt hårt på statens
            finanser, för att få ordning på dem.
          </note>
          <note>
            Besparingarna drabbade alla utgiftsområden - inte minst vägarna.
            I takt med att den förda ekonomiska politiken har gett resultat
            och samhällsekonomin blivit allt bättre har vi också fått alltmer
            trafik på våra vägar. Särskilt den tunga trafiken har ökat under
            senare år. Mer trafik och tyngre trafik i kombination med en alltför
            låg nivå på vägunderhållet har gjort att vägarna på många håll
            har slitits ned.
          </note>
          <note>
            Därför är det nu nödvändigt att satsa mer pengar på vägunderhåll.
            I infrastrukturpropositionen föreslås därför att 87 miljarder
            kronor satsas på drift och underhåll av vägar under den kommande
            planeringsperioden. Det innebär att vi i den nya planeringsperioden
            kommer att satsa 1 200 miljoner kronor mer varje år på att underhålla
            våra vägar.
          </note>
          <note>
            Fru talman! I stora delar av landet har vi problem med tjälskador
            på vägarna under tjällossningsperioden. Detta leder till kraftiga
            kostnadsökningar för transporterna, vilket i sin tur hämmar utvecklingen
            av bl.a. skogsindustrin. Dessutom har tjälskadorna stora negativa
            effekter på utvecklingsmöjligheterna för turistnäringen och övrigt
            näringsliv. Därför känns det bra att nu få vara med och besluta
            om att satsa 17
          </note>
          <note>
            miljarder kronor på bärighet, tjälsäkring och rekonstruktion.
            Med den här satsningen räknar vi med att under den kommande planeringsperioden
            nå full bärighet året om på de vägar som är viktiga för näringslivet.
            Vi uppnår också en bättre tillgänglighet för både medborgare och
            näringsliv samtidigt som förutsättningarna för en positiv regional
            utveckling i hela landet förbättras avsevärt.
          </note>
          <note>
            Men det räcker inte med att underhålla och rusta upp vägnätet.
            Vi måste också satsa på att utveckla och rusta upp vägtransportsystemet.
            Därför satsar vi nu 39 miljarder kronor på investeringar i det
            nationella stamvägnätet, och avsätter också 30 miljarder till
            länsplanerna för regional transportinfrastruktur.
          </note>
          <note>
            I debatten har det tidigare här framkommit och hörts från visst
            håll att de här 30 miljarderna skulle vara en sänkning från nuvarande
            nivå. Så är det inte. I
          </note>
          <note>
            den gamla planen ligger nämligen bärighet, tjälsäkring och rekonstruktion
            på det här området i de regionala planerna, men i den nya planen
            ligger detta utanför. Därmed blir detta betydligt mer pengar än
            vad vi har i dag.
          </note>
          <note>
            Med de här insatserna kommer vi att kunna bygga bort de mest
            angelägna kapacitetsbristerna. En satsning på vägarna bidrar också
            till att öka både framkomligheten och säkerheten samtidigt som
            det ger bättre förutsättningar för arbetspendling.
          </note>
          <note>
            Fru talman! Den s.k. BREV-utredningen om enskilda vägar har diskuterats
            häftigt sedan den presenterades i somras. Särskilt människor på
            landsbygden har oroats av förslaget att omvandla ett mycket stort
            antal allmänna vägar till enskilda vägar. Många röster har höjts
            för att vi ska kasta hela utredningen i papperskorgen. Om detta
            hade varit det enda förslaget i
          </note>
          <note>
            BREV-utredningen så hade vi väl också kunnat göra det. Men så
            är det ju inte. Vid sidan av just det förslaget finns en rad andra
            förslag i utredningen som är väl värda en seriös behandling. Därför
            har utredningen gått ut på remiss. Remissvaren ska vara inne senast
            den 7 januari, och sedan ska detta beredas på vanligt sätt i Regeringskansliet.
            Då får vi ett ordentligt underlag för att kunna fatta ett beslut
            som är bra och välgrundat när det gäller enskilda vägar och hur
            de ska hanteras i framtiden.
          </note>
          <note>
            När det gäller förslaget i utredningen om att omvandla ett mycket
            stort antal allmänna vägar - närmare bestämt 1 600 mil - så behöver
            vi faktiskt inte invänta vare sig remissomgång eller beredning
            i Regeringskansliet. Vi kan lätt konstatera att det inte finns
            något som helst stöd i samhället, och inte i den här riksdagen
            heller, för de tankegångarna. Vi slår därför redan nu fast i utskottsbetänkandet
            att vi inte ska genomföra detta förslag.
          </note>
          <note>
            Fru talman! Jag har hittills talat om vad vi vill göra under
            den kommande planeringsperioden, 2004-
          </note>
          <note>
            2015. Med tanke på de stora behoven på vägområdet är det också
            nödvändigt att sätta in åtgärder på kort sikt. För att komma i
            gång med satsningar på bärighet, tjälsäkring och rekonstruktion
            ökar vi insatserna på det området med sammanlagt drygt 2,1
          </note>
          <note>
            miljarder kronor under åren 2002-2004. För att kunna dra i gång
            andra angelägna vägprojekt avsätter vi 4,3
          </note>
          <note>
            miljarder kronor under samma år. Dessa insatser innebär att vi
            snabbt kommer upp till en högre nivå, som är nödvändig för att
            upprätthålla en bra status på vägnätet.
          </note>
          <note>
            Fru talman! Eftersom Monica Öhman tidigare har redogjort för
            våra yrkanden avstår jag från att upprepa dem.
          </note>
          <note type="speaker">
            Anf. 66 SVEN BERGSTRÖM (c) replik:
          </note>
          <note>
            Fru talman! Jag ska kort ta upp några saker som
          </note>
          <note>
            Hans Stenberg tog upp i sitt anförande. Jag tror att
          </note>
          <note>
            Hans Stenberg nu har tagit på sig det där tomteskägget som Björn
            Rosengren lämnade efter sig när han gick ifrån kammaren. Det låter
            så när man lyssnar på allt det goda som ska hända under planperioden
            när
          </note>
          <note>
            Socialdemokraterna får regera - om de får regera.
          </note>
          <note>
            Det som vi har kritiserat så starkt och som vi egentligen inte
            har fått något svar på är att det under de tre närmaste åren inte
            händer någonting när det gäller drifts- och underhållsinsatserna.
            Vägverket har i ett pressmeddelande gett besked om att man under
            de närmaste tre åren inte kan hämta igen något av det eftersatta
            underhåll som vi är överens om finns runtom i landet. Det är alltså
            det som vi kritiserar. Om man menar allvar med en storstilad satsning
            så borde man kunna göra någonting nu i närtid, när vi har ordning
            i statsfinanserna och vill prioritera detta. Men vi ser ingenting
            av det. Man rullar vidare med 6 miljarder kronor först om tre
            år, med all den osäkerhet som är förenad med en sådan väntan.
            Då ska man upp till sjumiljardersnivån.
          </note>
          <note>
            Jag ska också ta upp BREV-utredningen och enskilda vägar kontra
            allmänna vägar. Man har gjort ett stort nummer av att socialdemokraterna
            i utskottet har gått oss till mötes - vi som har krävt att man
            ska avföra detta med att överföra allmänna vägar till enskilda
            vägar. Jag måste fråga Hans Stenberg om vad utskottet faktiskt
            skriver i den allmänna texten.
          </note>
          <note>
            En överföring på det mycket omfattande sätt som föreslås i utredningen
            vill man inte vara med på, skriver man. Men hur mycket vill man
            då vara med på? Är det 500 mil väg, 700 mil väg eller vad är det
            för någonting som Socialdemokraterna kan tänka sig?
          </note>
          <note>
            På den här punkten i BREV-utredningen har vi tydligt sagt att
            vi inte tycker att det är acceptabelt över huvud taget att diskutera
            en överföring på detta sätt. Därför har vi en reservation.
          </note>
          <note>
            I övrigt kan jag dela Hans Stenbergs uppfattning om att det finns
            en del annat i BREV-utredningen som är värt att diskutera. Men
            just på den här punkten är det viktigt att ge ett tydligt besked.
            Jag hoppas att
          </note>
          <note>
            Hans Stenberg kan ge det i sin replik.
          </note>
          <note type="speaker">
            Anf. 67 HANS STENBERG (s) replik:
          </note>
          <note>
            Fru talman! Jag ska börja med BREV-
          </note>
          <note>
            utredningen. Om man läser reservationstexten och om man läser
            vad vi har skrivit i majoritetsförslaget ser man att det inte
            är någon större skillnad. Det är nog så att Sven Bergström inte
            vill förstå vad vi skriver, och vill tolka in något annat i det.
            Anledningen till att vi inte skriver - och det gör inte de borgerliga
            partierna heller i sin reservation - att man över huvud taget
            inte ska överföra en enda allmän väg till enskild väg är att det
            hela tiden under alla de år som vi har haft systemet med statliga,
            kommunala och enskilda vägar kontinuerligt görs prövningar på
            enskilda vägprojekt. Man prövar om vägarna ska vara allmänna eller
            enskilda.
          </note>
          <note>
            Denna prövning måste fortsätta. Den ska alltid finnas i samhället.
          </note>
          <note>
            Vad vi säger och menar från utskottsmajoriteten är att vi inte
            tänker genomföra detta utredningsförslag. Jag tycker att vi har
            skrivit det klart, men om man vill missuppfatta det så går det
            förstås. Men jag säger det nu: Vi tänker inte genomföra det förslaget!
          </note>
          <note>
            Det är riktigt att det inte finns några pengar till drift och
            underhåll 2002 och 2003. Det blir ingen ytterligare satsning på
            det. Sven Bergström gav lite grann av svaret själv. Han pratade
            nämligen om att få ordning på statsfinanserna. Vi socialdemokrater
            är oerhört måna om att ha ordning på statens finanser.
          </note>
          <note>
            Vi tänker faktiskt följa den budgetlag som vi har. Vi har inte
            utrymme att höja denna del under utgiftstaket. Däremot satsar
            vi på bärighet, tjälsäkring och rekonstruktion - och det är oerhört
            angeläget i de trakter som Sven Bergström och jag kommer ifrån.
          </note>
          <note type="speaker">
            Anf. 68 SVEN BERGSTRÖM (c) replik:
          </note>
          <note>
            Fru talman! Jag välkomnar att Hans Stenberg liksom Björn Rosengren
            är tydligare här i kammaren än det vi har hört i utskottet och
            de signaler som vi har fått från Näringsdepartementet. Nu säger
            man att det inte blir någonting av. Det välkomnar jag och, utgår
            jag från, övriga reservanter.
          </note>
          <note>
            Men nog är det här en betydande skillnad, Hans
          </note>
          <note>
            Stenberg. Ni i majoriteten har skrivit att ni vill ha en överföring
            av allmänna vägar på det mycket omfattande sätt som föreslås.
            Det vill vi inte vara med om.
          </note>
          <note>
            I reservationen säger vi i klartext att vi motsätter oss dessa
            förslag i BREV-utredningen, punkt slut. Hans
          </note>
          <note>
            Stenberg borde förstå skillnaden mellan dessa olika sätt att
            uttrycka sig.
          </note>
          <note>
            När det sedan gäller drift och underhåll medger
          </note>
          <note>
            Hans att det inte händer någonting under tre år framåt, och det
            är det som är det sorgliga. Naturligtvis kunde man genom att prioritera
            annorlunda klara det här under utgiftstaket, för Centerpartiet
            har precis samma höga ambitioner som Socialdemokraterna för att
            klara ansvarsfulla statsfinanser. Det har vi visat under många
            år under 90-talet. De tänker vi inte heller urgröpa. Men vi har
            ju i en balanserad budgetmotion preciserat hur vi vill klara detta
            och ändå kunna satsa mer. Vi satsar alltså 6,5 miljarder mer än
            vad regeringen gör under de närmaste tre åren.
          </note>
          <note>
            Det är att beklaga att vi inte kan få någon handlingskraft i
            just drift och underhåll under de närmaste tre åren, för varken
            jag eller Hans Stenberg vet hur budgetläget och konjunkturläget
            ser ut om tre år, hur mycket pengar vi har till att göra dessa
            satsningar.
          </note>
          <note>
            Därför är det lite grann med tomteskägget på som
          </note>
          <note>
            Hans Stenberg nu kan vara frikostig för en period långt bortom
            den vi nu diskuterar.
          </note>
          <note type="speaker">
            Anf. 69 HANS STENBERG (s) replik:
          </note>
          <note>
            Fru talman! Förra gången Sven Bergströms parti tillsammans med
            de borgerliga partierna regerade i det här landet hamnade vi i
            en oerhört djup ekonomisk kris. Jag vill inte här påstå att det
            enbart var de borgerliga partiernas fel, men nog hade de en stor
            del i det.
          </note>
          <note>
            En av lärdomarna av den djupa ekonomiska krisen, som vi faktiskt
            kan vara överens om allihop i den här kammaren, är att vi ska
            ha ett system med ett fast utgiftstak som vi lägger fast tre år
            framåt i tiden. Jag tycker att man ska ha respekt för det systemet
            och inte kasta med pengarna fram och tillbaka under perioden.
          </note>
          <note>
            Satsningarna på det här området ska ju Sven
          </note>
          <note>
            Bergström göra tillsammans med de andra borgerliga partierna.
            Om man nu ska skaka fram mer pengar till drift och underhåll av
            vägar, ska det ju betalas genom en betydligt lägre nivå på järnvägsinvesteringarna
            än vad vi har tänkt oss. Det framgår väldigt tydligt när man läser
            era motioner. Det ska ju också finansieras tillsammans med de
            andra borgerliga partierna som vill ha kraftiga skattesänkningar.
            Åtminstone Moderaterna föreslår det.
          </note>
          <note>
            Det känns som att vilken nivå vi socialdemokrater än lägger oss
            på, kommer de borgerliga partierna att lägga sig lite grann över.
            Och det är förklarligt att man i oppositionsställning tar chansen
            att göra så, men jag tycker inte att det känns särskilt trovärdigt.
          </note>
          <note type="speaker">
            Anf. 70 JAN-EVERT RÅDHSTRÖM (m):
          </note>
          <note>
            Fru talman! Jag vill inleda med att instämma i de tidigare yrkanden
            som har gjorts av mina moderata kolleger.
          </note>
          <note>
            Jag känner att jag vill hålla mig till den infrastrukturproposition
            som nu äntligen ligger på vårt bord för debatt och beslut.
          </note>
          <note>
            Det skulle ha kunnat vara en stor dag i dag om infrastrukturpropositionen
            hade innehållit det som så många hade hoppats på, nämligen en
            riktig satsning på vårt vägnät. Det är egentligen precis vad Rosengren
            antydde skulle komma efter det förslag som kom från oss moderater
            i våras. Då ansåg han att de satsningar och de förslag som vi
            kom med var för små.
          </note>
          <note>
            Många i vårt land hade stor tillförsikt till att det skulle komma
            något alldeles extra när det nu skulle komma en proposition. Det
            fanns ju skäl att verkligen tro på detta eftersom den blev så
            försenad så många gånger. Vi minns alla att den var aviserad till
            mars
          </note>
          <note>
            2000. Då blev det inget. Sedan aviserades den till våren 2001.
            Det blev heller inget den gången. Men nu finns den här, och vad
            blev det? Det är frågan. Inte blev det speciellt mycket.
          </note>
          <note>
            Det kan kännas lite symboliskt, men det är nog mer en händelse
            att vi nu ska behandla detta betänkande strax före jul 2001. Julen
            är ju annars för många en tid när man får önska sig saker och
            tomten kommer med paket som förhoppningsvis innehåller just det
            som man önskar sig.
          </note>
          <note>
            Vänsterpartister och Miljöpartister bör känna sig rätt nöjda.
            Det har vi hört under dagen. Men alla vi andra som trott på att
            vägarna äntligen skulle få en riktig återhämtning kan definitivt
            sluta att tro på både tomten och Rosengren.
          </note>
          <note>
            Det har nämnts tidigare i debatten att analyserna i propositionen
            är bra, men åtgärderna följer inte analysen. Analysdelen rekommenderas
            till läsning för alla de som är intresserade av infrastrukturfrågor.
          </note>
          <note>
            När det gäller den senare delen, som innehåller de olika förslagen
            och framför allt finansieringen, kanske man kan säga att den nog
            mer bör tilltala den del av befolkningen som gillar matematiska
            krumbukter.
          </note>
          <note>
            Det har det getts tydliga exempel på tidigare här i debatten
            av såväl Sven Bergström och Per-Richard
          </note>
          <note>
            Molén som Johnny Gylling.
          </note>
          <note>
            Infrastrukturpropositionen ska gälla för 2004-
          </note>
          <note>
            2015, en ram på tolv år. Man kan i sig fundera över varför perioden
            utökas med två år, men det ska vi låta passera. Hans Stenberg
            har ju gjort klara redovisningar och, som jag sade, sedan satt
            på sig tomteskägget.
          </note>
          <note>
            Och det är väl kanske det framför allt som gör att det finns
            all anledning att kommentera detta med ekonomin än en gång.
          </note>
          <note>
            Den satsning som man vill göra i närtid under åren 2002-2004
            är i och för sig lovvärd. Men att först tala om att man ska ha
            en infrastrukturproposition för perioden 2004-2015 och en planeringsram
            på 364
          </note>
          <note>
            miljarder under tolv år och sedan ta medel från den tidsperioden
            för att tidigarelägga projekt innan planeringsramen börjar gälla
            kan man starkt ifrågasätta.
          </note>
          <note>
            Planeringsramen ska enligt betänkandet vara 364
          </note>
          <note>
            miljarder. Därav fattas 57,8 miljarder, och regeringen ska återkomma
            till hur det ska finansieras. Men det beror på, som regeringen
            skriver, att det är en ambitionsnivå. Man reserverar sig för den
            ekonomiska utvecklingen. Jag tycker att formuleringen på s. 37
            är tänkvärd.
          </note>
          <note>
            Vidare ska jag ta upp de nya lånen på 23 miljarder. Det som återstår
            är det som är anslag, och det är
          </note>
          <note>
            283 miljarder kronor. Att jag vill ge denna redovisning är för
            att ingen ska behöva säga: Men så trodde vi inte att det var uträknat,
            utan vi trodde att det fanns täckning för vad som sades i debatten.
          </note>
          <note>
            Jag påstår på inget sätt att detta är dolt, utan att det går
            att läsa ut. Men det är få som använder dessa drastiskt lägre
            siffror när de vill tala om alla satsningar de drömmer om när
            tomteskägget är på.
          </note>
          <note>
            Det grundläggande problemet med den framtida infrastrukturen
            kommer att vara att vi inte kommer att få se någon återhämtning
            av vägkapital. Den anslagsnivå som vi kommer att ha de närmaste
            tolv åren innebär att det nödtorftigt går att bibehålla dagens
            vägar i nuvarande standard, men vi får inte se några förbättringar.
          </note>
          <note>
            Att fördelningen mellan väg och järnväg har fått den vridning
            den har beror säkert på många nätters förhandlande inom regeringsunderlaget.
            Dessa förhandlingar kan jag som åskådare tycka inte bara gjordes
            nattetid utan i ett totalt mörker.
          </note>
          <note>
            Det är svårt att förstå den fördelning som görs med tanke på
            det som tidigare sagts av flera talare, dvs. att analysen talar
            för att vi måste klara av den mycket stora behovsökning som kommer
            att ske på vägsidan. Det är det som vi tycker fattas.
          </note>
          <note>
            45 % av infrastrukturpropositionens pengar läggs på järnvägar
            och 55 % på vägarna. För att göra en rimlig jämförelse mellan
            det moderata förslaget och regeringens förslag, som nu ligger
            på bordet, ser det ut som följer: 283,2 miljarder har regeringen
            finansierat genom anslag. Det moderata förslaget är 325 miljarder.
            Vi fördelar dessa 325 miljarder genom att satsa 225 miljarder
            på vägar, för investering, drift och underhåll, och 100 miljarder
            på järnväg.
          </note>
          <note>
            Regeringen säger att den vill satsa 173 miljarder, men det är
            endast 155 som är med i det anslag som jag tidigare redovisat
            - 155 mot Moderata samlingspartiets satsning på 225 miljarder
            kronor.
          </note>
          <note>
            Vi känner till det mycket stora behov av resurser som finns för
            vårt vägnät, både för investeringar och för drift och underhåll.
            Att det då görs satsningar på järnvägen som vida överstiger Banverkets
            planerade ramar är svårt att förstå. Jag klarar inte att stå hemma
            i Värmland och förklara att vi har fått betydligt mer till Banverket
            än vad deras planer är på.
          </note>
          <note>
            Infrastrukturinvesteringar är en given framgångsfaktor för vårt
            land. Det gäller både stad och landsbygd i olika regioner för
            att man ska kunna stärkas.
          </note>
          <note>
            Med de begränsade resurser vi faktiskt har måste det göras en
            prioritering. Det är i fråga om den som jag är så starkt kritisk
            till fördelningen. Storstäder, och särskilt Stockholm, har sina
            problem genom att satsningar uteblir. Det är en förutsättning
            för hela vårt land att våra stora städer fungerar. Getingmidjan
            och
          </note>
          <note>
            Förbifart Stockholm är exempel på satsningar som snarast måste
            komma till stånd.
          </note>
          <note>
            Landsbygdens överlevnad utan infrastruktursatsningar är en omöjlighet.
            Då talar jag i huvudsak om vägar. Det är vägar som når människor
            på landsbygden - inte järnvägar. Det enskilda vägnätets betydelse
            har Lars Björkman tidigare tagit upp, men det är värt att upprepa
            att om inte erforderliga satsningar kommer till stånd kommer glesbygden
            att avfolkas i än snabbare takt. I så fall ska vi minnas att det
            var järnvägen som fick satsningen samtidigt som landsbygden avfolkas.
          </note>
          <note>
            Lika väl som det jag tidigare nämnde, att det är en förutsättning
            för hela vårt land att våra stora städer fungerar, är det en förutsättning
            för våra stora städer att landsbygden fungerar. Men då krävs det
            också infrastruktur.
          </note>
          <note>
            Att knyta samman olika regioner ses som viktigt, inte bara för
            oss som har moderata synpunkter utan också ur ett stort EU-perspektiv.
            Att knyta samman de nordiska huvudstäderna är, som ni känner till,
            ett s.k. TEN-projekt där en viss liten del av finansieringen kommer
            från EU. Det finns 14 sådana projekt, och ett av projekten är
            att förbinda våra huvudstäder. Men det projektet ligger tyvärr
            i C-klass, som det heter.
          </note>
          <note>
            Det är den lägst prioriterade klassen. Varför är det så lågt
            prioriterat av EU? Jo, det beror på den svenska regeringen och
            att denna inte har lagt ned den kraft som krävs för att från svensk
            sida visa den rätta viljan, att man tror på detta.
          </note>
          <note>
            Det vore av stor betydelse för många regioner om vi fick den
            nordiska triangeln genomförd och bl.a.
          </note>
          <note>
            fick full motorvägsstandard mellan Oslo och Stockholm. Det är
            ett tydligt exempel på att infrastruktursatsningar utanför storstäder
            ger väldigt mycket, i det här fallet exempelvis för Värmland.
            Det enda man kan begära i det fallet är en skärpning från regeringen
            och att denna börjar engagera sig i sådana viktiga projekt som
            dessa TEN-projket är exempel på.
          </note>
          <note>
            Luftfart och sjöfart tas inte alls upp i betänkandet.
          </note>
          <note>
            De skäl som regeringen haft för detta ställningstagande kan tyckas
            underligt, men faktum kvarstår. Det behövs planering och olika
            typer av beslut för att säkerställa framtiden för såväl luftfart
            som sjöfart.
          </note>
          <note>
            Ett lysande exempel på en akut situation som tidigare har nämnts
            här i talarstolen är Vänersjöfarten.
          </note>
          <note>
            Det försvinner årligen stora mängder gods från Vänern till andra
            transportslag samtidigt som alla påtalar vikten av sjöfarten.
            Vi minns vad det beror på. Till stor del blev detta förflyttat
            till järnväg på grund av politiska beslut. Om man någon gång kan
            tycka att ett ordspråk kan förstärka en situation så är det just
            när det gäller Vänersjöfarten. Man kan säga att kon dör medan
            gräset växer. Det är allvarligt för Vänersjöfarten och det måste
            till en lösning. Vi vet alla att det finns stora mängder gods
            som borde ha förutsättningar att kunna transporteras på Vänern,
            men på grund av politiska beslut som fattats här i kammaren försvinner
            sjöfarten successivt.
          </note>
          <note>
            Fru talman! Den redovisning som jag nu har gjort av regeringens
            förslag visar att det inte blev så mycket av allt tal om stora
            satsningar på det svenska vägnätet. Vi kommer inte att få se några
            förbättringar.
          </note>
          <note>
            Det är jag den förste att beklaga.
          </note>
          <note>
            Nu i juletid, när barnen väntar på tomten, kan man ju också för
            barnens skull beklaga att vägnätet inte får de förbättringar som
            krävs för att tomten ska komma fram i tid till alla barn. Han
            kan ju knappast börja åka tåg heller, för då vet man rakt inte
            om och när han kommer fram. Tomten kan börja sin resa som tomte
            och i värsta fall komma fram som påskkärring.
          </note>
          <note type="speaker">
            Anf. 71 HANS STENBERG (s) replik:
          </note>
          <note>
            Fru talman! Jan-Evert Rådhström är upprörd över att det, som
            han säger, inte blev så mycket av infrastrukturpropositionen.
            Det blev inte så stora satsningar.
          </note>
          <note>
            I mars i år lade Moderaterna fram ett eget förslag till infrastruktursatsning.
            Det landade på 281 miljarder. Det tyckte ni då var alldeles tillräckligt.
            Ni gick ut i en presskonferens och talade om att ni minsann ville
            satsa på infrastruktur. Nu när vi föreslår 364
          </note>
          <note>
            miljarder är det helt plötsligt ingenting. Jag vet inte att det
            har hänt något så där alldeles dramatiskt under de 7-8 månaderna
            sedan ni lade fram er s.k. infrastrukturproposition. Det skulle
            vara intressant att höra vad det är som har gjort att Moderaternas
            bedömning har förändrats så radikalt.
          </note>
          <note>
            Sedan står Rådhström också och låtsas som om
          </note>
          <note>
            Moderaternas förslag är finansierat till sista kronan ända fram
            till 2013. Jag skulle önska att jag hade samma möjlighet att se
            in i framtiden, att veta vilka regeringar som ska sitta, att veta
            hur samhällsekonomin utvecklas varje år tio år framåt i tiden.
          </note>
          <note>
            Om inte annat borde Rådhström kunna göra sig en rejäl hacka på
            aktiebörsen med den framsyntheten.
          </note>
          <note>
            Det skulle vara intressant att veta hur säker man är. Är det
            inte så, Jan-Evert Rådhström, att när det gäller utrymmet och
            hur det kommer att gå att genomföra planerna - vare sig det är
            vår proposition som ska genomföras eller det är ni, om ni får
            regeringsmakten, som ska genomföra ert förslag - då är det hur
            samhällsekonomin utvecklas under åren framöver som avgör hur mycket
            av det här som vi klarar?
          </note>
          <note type="speaker">
            Anf. 72 JAN-EVERT RÅDHSTRÖM (m) replik:
          </note>
          <note>
            Fru talman! Det förslag som vi lade fram i våras på, som Hans
            Stenberg säger, 281 miljarder kronor gällde en period på tio år
            - utifrån de förutsättningar som vi då hade att ta hänsyn till.
            Nu ligger vi på 325
          </note>
          <note>
            miljarder. Vi försöker inte slå det förslag som ni kommer med
            när ni talar om 364 miljarder. Det jag vill påvisa, och detta
            är det anmärkningsvärda - det gäller ju socialdemokrater som påstår
            sig ta ansvar för ekonomi osv. - är att det är fråga om luftpengar,
            om ingenting. Det är vad jag redovisar.
          </note>
          <note>
            Hans Stenberg borde gå tillbaka till sin kammare och fundera
            på hur han ska bära sig åt när han står i
          </note>
          <note>
            "göran", i leran, uppe i Sundsvall och ska försöka förklara att
            det inte går att få grus på vägarna med pengar som egentligen
            inte finns. Det är detta som är det verkligt stora problemet.
            Om det är några som tar ansvar för ekonomin - det vill jag säga
            - så är det vi i vårt förslag.
          </note>
          <note type="speaker">
            Anf. 73 HANS STENBERG (s) replik:
          </note>
          <note>
            Fru talman! Det här väcker några frågor.
          </note>
          <note>
            Rådhström säger att förslaget i våras lades utifrån de förutsättningar
            som då fanns. Men på vilket sätt har förutsättningarna förändrats
            när det gäller infrastrukturen? Hur mycket har alltså infrastrukturen,
            vägnätet och järnvägsnätet, förändrats under de här månaderna?
            Det skulle det vara intressant att veta.
          </note>
          <note>
            Om man skulle följa Rådhströms resonemang, då skulle man aldrig
            lägga fram några infrastrukturpropositioner. Ingen regering kommer
            ju någonsin att kunna veta vad som händer några år framåt i tiden.
          </note>
          <note>
            Man vet ju inte ens om man själv har regeringsmakten.
          </note>
          <note>
            Gör tankeexperimentet att gå tio år tillbaka i tiden! Då hade
            vi ett helt annat Europa. Hur ska man kunna veta exakt hur utvecklingen
            blir? För att det ska fungera måste man lägga fast en planering
            att jobba efter; detta för att vartefter kunna driva fram projekten.
            Där har nog vi socialdemokrater en betydligt högre trovärdighet
            än Rådhström och hans parti.
          </note>
          <note>
            Vi har tagit ansvar för samhällsekonomin och har, sedan vi tog
            över regeringsmakten efter Rådhströms partivänner, förflyttat
            det här landet från att vara ett av de länder i Europa som har
            de uslaste finanserna till att vara ett land som är ett föredöme
            för andra länder när det gäller sättet att hantera statens finanser.
          </note>
          <note>
            Jag tror alltså att vi har betydligt bättre möjligheter att genomföra
            våra planer än vad Moderaterna har.
          </note>
          <note type="speaker">
            Anf. 74 JAN-EVERT RÅDHSTRÖM (m) replik:
          </note>
          <note>
            Fru talman! Hans Stenberg säger att förutsättningarna inte har
            förändrats nämnvärt sedan i våras, och det är mycket riktigt så.
            Vi satsade 281 miljarder för en period av tio år. Nu har vi en
            diskussion här om tolv år. Det visar att vi ligger under utgiftstaket.
            Vi gör prioriteringen att infrastrukturen är viktig.
          </note>
          <note>
            När Hans Stenberg samtidigt går ut och anklagar oss moderater
            för att inte ta ett ekonomiskt ansvar måste jag ännu en gång fråga:
            Hur kan Stenberg gå ut och prata om satsningar på 319 miljarder
            plus räntor och amorteringar - alltså 364 miljarder - när ni har
            stora delar ofinansierade? Det vore hederligt om ni talade om
            vägsatsningar och järnvägssatsningar på en nivå motsvarande vad
            ni har medel för. Det fattas,
          </note>
          <note>
            Stenberg, mycket stora pengar i fråga om detta förslag, och det
            är detta som är allvarligt. Men det lackar mot jul, och tomten
            är tydligen här.
          </note>
          <note type="speaker">
            Anf. 75 STURE ARNESSON (v):
          </note>
          <note>
            Fru talman! Som synes har jag redan tomteskägget på mig.
          </note>
          <note>
            Jag har inga bekymmer med att komma hem till
          </note>
          <note>
            Värmland och tala om vad som står i den här infrastrukturpropositionen.
          </note>
          <note>
            Vi satsar 104 miljarder på drift och underhåll av vägar samt
            på tjälsäkring. Men jag undrar, Jan-Evert
          </note>
          <note>
            Rådhström, om man hemma i Värmland är så glad om du kommer och
            säger att du vill satsa 30 miljarder i Stockholm. Dessutom åberopades
            från moderat håll att SIKA sagt att sådana investeringar är pengar
            i sjön, att de inte kommer att vara till hjälp för trafiken i
            Stockholm. Tala om det för väljarna hemma i
          </note>
          <note>
            Värmland! De blir nog inte så glada.
          </note>
          <note>
            Nu ska jag säga lite grann om järnvägen.
          </note>
          <note>
            Vi i Vänsterpartiet är stolta över den järnvägssatsning som görs
            i infrastrukturpropositionen. Vi har hört många högljudda kritiker,
            inte minst här i kammaren i dag. Jag vill ge de skäl som vi i
            Vänsterpartiet har för att satsa på järnvägen. För detta har vi
            fyra skäl.
          </note>
          <note>
            För det första: Vi vill överföra gods som fraktas längre avstånd
            till järnväg. Det sker redan i dag. Green Cargo bedriver en rationell
            och effektiv järnvägstrafik. SSAB, Assi Domän och Stora Enso tillhör
            storkunderna. Propparna i systemet finns inte i Sverige, utan
            vi har ett effektivt godssystem i Sverige, som dock kan bli bättre.
            Propparna i dag finns i stället ute i Europa. Det gäller då höga
            banavgifter i Danmark och Tyskland, dålig teknisk samordning över
            gränserna, byråkrati samt nationella järnvägsbolag som har olika
            regler. Vi i Vänsterpartiet är normalt inte pigga på avregleringar,
            men en avreglering av långväga godstrafik i Europa stöder vi.
          </note>
          <note>
            Det händer stora saker i Europa just nu på det här området. EU:s
            järnvägspaket slår igenom, åtminstone vad gäller långväga gods.
            EU:s vitbok har kommit.
          </note>
          <note>
            Trängselproblemen i Europa ska i första hand mötas med satsningar
            på järnväg. Kilometerskatt är på gång i Tyskland och i många andra
            länder.
          </note>
          <note>
            En genomsnittslastbil som större delen av året kör på Autobahn
            kommer att få betala i genomsnitt
          </note>
          <note>
            200 000 kr i kilometerskatt per år. Schweiz och Österrike har
            redan höga miljöavgifter på lastbilstransporter över Alperna.
          </note>
          <note>
            Idén att varje transportslag ska bära sina kostnader är också
            på gång inom EU.
          </note>
          <note>
            När allt detta sker ute i Europa, ska vi i Sverige då sitta och
            titta på? Vi måste ha en beredskap och kunna öka godsmängderna
            kraftigt på järnvägen i Sverige. Då handlar det om att eliminera
            flaskhalsar, om att bygga fler spår där det finns en konflikt
            mellan godståg och persontång, om att öka längden på tågen, om
            att kunna ta högre och bredare transporter och om att bygga banorna
            så att de tillåter högre axeltryck.
          </note>
          <note>
            Exempel på nya banor som vi vill satsa på är banan Kalix-Haparanda
            och Botniabanan med ett dubbelspår för gods upp till Norrland.
            Godsstråket väster om Vänern mellan Borlänge och Göteborg avlastar
            norr om Hallsberg. Vi får ett dubbelspår på sträckan
          </note>
          <note>
            Öxnered-Göteborg i en förtida satsning. Vidare handlar det om
            ett dubbelspår på sträckan Hallsberg-
          </note>
          <note>
            Mjölby och om en fullt utbyggd västkustbana med gods från Oslo
            och Göteborg. Kapaciteten i Skåne för att godstågen ska ta sig
            fram med flera spår är också mycket viktig.
          </note>
          <note>
            För det andra: En fortsatt satsning görs på snabbtåg, som faktiskt
            är en succé i Sverige i dag. När det gäller Sundsvall, Gävle,
            Borlänge, Karlstad, Göteborg, Linköping och Norrköping åker väldigt
            mycket folk med X 2000, som tar passagerare från flyget. Det tycker
            vi är bra.
          </note>
          <note>
            Vidare gäller det Botniabanan med snabbtågstrafik mellan Sundsvall
            och Umeå. Östersund ska också knytas till det här nätet. Flaskhalsar
            ska bort på Ostkustbanan.
          </note>
          <note>
            Per-Richard Molén, det är inga problem att hitta bra järnvägsinvesteringar!
          </note>
          <note>
            Dessutom har vi sträckan Järna-Skavsta-Gistad -
          </note>
          <note>
            början på en ny snabbjärnväg söderut. Vi har också sträckan Göteborg-Landvetter-Borås
            - början på en
          </note>
          <note>
            Götalandsbana.
          </note>
          <note>
            Oslo-Göteborg-Köpenhamn - satsning på snabbtåg. Oslo-Stockholm
            kommer att gå på fyra timmar om cirka tre fyra år.
          </note>
          <note>
            För det tredje: interregional- och regionaltåg. Vi har många
            bra exempel i dag. Eskilstuna-Västerås -
          </note>
          <note>
            bo där och jobba i Stockholm eller tvärtom, en timmes restid,
            det går alldeles utmärkt. Vi har Pågatågen,
          </note>
          <note>
            Blekinge kustbana, vi har nya Reginatåg, Tåg i Bergslagen, Västtåg
            i Västmanland, och fler står på tur.
          </note>
          <note>
            För många glesbygdskommuner, Jan-Evert
          </note>
          <note>
            Rådhström, som tappar sitt befolkningsunderlag är det här faktiskt
            en överlevnadsfråga. Snabba regionaltåg gör det möjligt att pendla
            längre sträckor men bo kvar i glesbygden. Skatteunderlaget blir
            kvar i glesbygdskommunen. Vi kan bevara service och standard på
            skola och äldreomsorg. Vi vill fullfölja de här satsningarna,
            som elektrifieringen av Blekinge kustbana, Hallsberg-Flen, Katrineholm-Stockholm,
          </note>
          <note>
            Nyköping-Stockholm. Men då måste vi naturligtvis, och där är
            vi eniga, bygga ut getingmidjan i Stockholm.
          </note>
          <note>
            Vi säger också ja till tunneln i Hallandsåsen under vissa förutsättningar.
            Det kommer att kunna skapas förutsättningar inte minst för regionaltrafik
            som inte kan ta sig fram i dag mellan Halmstad, Helsingborg och
            Malmö. Vi säger jag till Hallandsåstunneln, men miljökraven måste
            klaras. Vi har en passus om att en oberoende expertgrupp ska följa
            det fortsatta arbetet vad gäller miljö och säkerhet.
          </note>
          <note>
            Runt Göteborg måste vi bygga mer spår för regionaltrafiken, jag
            har nämnt Borås-Göteborg. Alingsås-Göteborg måste byggas ut. I
            och med dubbelspår i
          </note>
          <note>
            Öxnared i Göteborg får vi möjligheter till regionaltrafik Vänersborg-Trollhättan-Göteborg.
            I Skåne är
          </note>
          <note>
            Citytunneln bra för regionaltrafiken. Vänsterpartiet tycker fortfarande
            att det är en dyr lösning och att statens andel egentligen blev
            för stor. Men det här är en förhandlingsuppgörelse, och den ska
            vi följa.
          </note>
          <note>
            För det fjärde: kollektivtrafiken. Där är jag stolt igen över
            det investeringsbidrag på 4,5 miljarder till spårbunden trafik
            som kommer till stånd. Och det behövs, för nu kommer ett litet
            inlägg där jag inte är så nöjd. Många länshuvudmän är i ett bekymmersamt
            läge. Upphandling och konkurrens betydde i början av länshuvudmannareformen
            mycket kraftiga vinster för samhället, men hur ser det ut i dag?
            Jo, många mindre bussbolag och taxiföretag har slagits ut. Bussbranschen
            har haft en period med mycket låg lönsamhet. I dag konkurrerar
            ofta bara två tre stora företag på bussidan när trafikhuvudmän
            gör sina upphandlingar. På tågsidan är konkurrensen ännu sämre.
            Det resulterar nu i anbud som betyder höjningar med 15-
          </note>
          <note>
            40 %.
          </note>
          <note>
            Jag gillar inte den här utvecklingen, för det är alltid landsting
            och kommuner med dålig ekonomi som drabbas värst. Hur ska fattiga
            Norrlandskommuner och landsting med stor befolkningsminskning
            kunna satsa på kollektivtrafiken när man har fullt upp med att
            försöka klara sjukvård, äldreomsorg och skola?
          </note>
          <note>
            Värmlandstrafik, Jan-Erik Rådhström, höjde priset på månadsbiljett
            på tåg med 50 % häromdagen.
          </note>
          <note>
            Det är ingen bra utveckling. Jag har fått brev från ungdomar
            som jag gärna visar. Det finns ungdomar som tycker att vi ska
            ha tåg i Värmland också.
          </note>
          <note>
            Även SJ AB, det bolag som sköter persontrafiken, är i kris. Chefen
            lämnar därför att de inte kan ta ansvar för säkerheten. Underhåll,
            service och kvalitet är ett bedrövligt kapitel. Vi har försenade
            tåg, och missnöjda resenärer är legio. Den här uppdelningen i
            en massa bolag och outsourcing av verksamheter i mängd och interndebiteringar
            kostar pengar. Inte ens departementet kan hålla rätt på SJ:s alla
            bolag. Jag har i min hand ett yttrande från Statens järnvägar
            där
          </note>
          <note>
            Justitiedepartementet bett SJ yttra sig över en departementspromemoria
            om åtgärder mot klotter. SJ:s yttrande lyder: Statens järnvägar,
            som är en avvecklingsorganisation, har inga synpunkter på promemorian.
            Det var SJ AB som skulle ha haft remissen. I
          </note>
          <note>
            mina mest mörka stunder tror jag att hela SJ är ett avvecklingsbolag.
          </note>
          <note>
            Green Cargo höjer sina anbud kraftigt i glesbygden till sågverk
            och industrier. Vem tar samhällsansvaret? Vem tar ägaransvaret?
            Vem tar ansvaret för att de transportpolitiska målen nås?
          </note>
          <note>
            De socialdemokrater jag möter i Kollektivtrafikutredningen är
            bekymrade. Jag hoppas att regeringen också kommer att ägna sig
            lite grann åt den frågan.
          </note>
          <note>
            Det räcker inte med infrastruktur, vi måste ha trafik på spåren
            också.
          </note>
          <note>
            Slutligen till frågan om Estonia. Jag har för partiets räkning
            redan deltagit i partiöverläggningar med regeringen, och vi har
            där sagt nej till en ny haveriutredning. Det är fortfarande vår
            uppfattning.
          </note>
          <note>
            Så vill jag rikta ett tack till Per-Richard Molén för en trevlig
            samvaro. Jag var lite orolig här ett tag vem som skulle kalla
            oss kommunister i fortsättningen, men Elver Jonsson verkar ta
            upp Moléns fallna mantel, så jag tror att det kommer att ordna
            sig.
          </note>
          <note>
            Tack, fru talman!
          </note>
          <note type="speaker">
            Anf. 76 JAN-EVERT RÅDHSTRÖM (m) replik:
          </note>
          <note>
            Fru talman! Om Sture Arnesson är orolig för att ordet kommunist
            kommer bort kan jag väl gärna ta över rollen att använda det i
            fortsättningen.
          </note>
          <note>
            Jag tycker att Sture Arnessons anförande andas av att han söker
            konflikt mellan storstad och landsbygd.
          </note>
          <note>
            Jag tycker att den diskussionen är förlegad. Jag sade i mitt
            anförande att landsbygden är beroende av storstad och storstad
            är beroende av landsbygd. Jag ser inget problem i att komma hem
            till Värmland och säga att jag står för att det ska göras satsningar
            i
          </note>
          <note>
            Stockholm. Getingmidjan är ett tydligt exempel.
          </note>
          <note>
            Förbifarter i Stockholm ställer jag upp på. Det är viktigt för
            hela vårt land att näringen och de som verkar i storstäder också
            har en dräglig situation.
          </note>
          <note>
            Men det är underbart i all bedrövelse att höra Sture Arnesson
            ta alla exempel på järnvägssatsningar som ska göras. Jag måste
            fråga Sture Arnesson var han får tag på allt detta. Banverket
            som sitter med all sin kompetens osv. har inte något förslag som
            täcker upp till de ramar som man nu vill satsa på, men
          </note>
          <note>
            Vänsterpartiet har det uppenbarligen. Det är väl där det ligger,
            att Vänsterpartiet känner sig mera kompetent än Banverket i den
            delen. Det är det som är lite skrämmande, och det är det som jag
            har kritiserat ett antal gånger i denna kammare.
          </note>
          <note>
            Ingen kommentar till Värmlandstrafiken, det är bara en lokal
            fråga. Jag kan bara konstatera, Sture
          </note>
          <note>
            Arnesson, att det är en massiv vänstermajoritet i den styrelsen,
            så Sture Arnesson får nog gå hem och tala med dem till att börja
            med.
          </note>
          <note type="speaker">
            Anf. 77 STURE ARNESSON (v) replik:
          </note>
          <note>
            Fru talman! Jag konstaterar att vi är eniga om getingmidjan.
            I övrigt är vi inte eniga.
          </note>
          <note>
            Kringfarter i Stockholm tror vi inte, Jan-Evert
          </note>
          <note>
            Rådhström, löser problemen. Det måste vara en kombination av
            många saker, där trängselavgifter och ökad satsning på kollektivtrafik
            också ingår.
          </note>
          <note>
            När vi kom fram till dessa 100 miljarder läste jag i en skrift
            från Banverket som hette Stomplan, gods, satsning hög. Jag anbefaller
            den till läsning. Det mesta jag har nämnt har jag tagit ur den.
            Vad gäller
          </note>
          <note>
            Jan-Everts engagemang för folk i glesbygden hör det tydligen
            inte hemma här, vilket jag konstaterar.
          </note>
          <note type="speaker">
            Anf. 78 JAN-EVERT RÅDHSTRÖM (m) replik:
          </note>
          <note>
            Fru talman! Det är precis det engagemang som jag har för både
            de som bor i storstad och de som bor i glesbygd. Det är kanske
            det som är skillnaden, att jag ser fördelar för hela vårt land.
          </note>
          <note>
            Det är därför som jag har lagt fram ett förslag som innebär satsningar
            på framför allt vägar som gagnar hela vårt land. Det är där som
            vi skiljer oss åt, Sture
          </note>
          <note>
            Arnesson.
          </note>
          <note>
            I sitt anförande lät Sture Arnesson stolt. Är Sture
          </note>
          <note>
            Arnesson lika stolt när han pratar med folk på landsbygden om
            hur vägunderhållet kommer att se ut?
          </note>
          <note>
            Enligt de rapporter om vägunderhåll som både jag och Sture Arnesson
            har fått innebär 7,2 miljarder inte att man kommer till rätta
            med det bristande underhållet i vårt vägsystem. Är Sture Arnesson
            trots detta fortfarande stolt?
          </note>
          <note type="speaker">
            Anf. 79 STURE ARNESSON (v) replik:
          </note>
          <note>
            Fru talman! Jag vet inte. Förra infrastrukturpropositionen, som
            kom till i samarbete med Centern, omfattade 36 miljarder. Nu,
            tre fyra år senare, satsar vi
          </note>
          <note>
            104 miljarder, varav en stor del av pengarna är öronmärkta för
            tjälsäkring och bärighet - sådant som kommer glesbygden till del.
          </note>
          <note>
            Jag har inga problem med att komma till Värmland och skogslänen
            och försvara det här. Jag tycker att det är en bra satsning. Jag
            är stolt även över den delen.
          </note>
          <note type="speaker">
            Anf. 80 VIVIANN GERDIN (c) replik:
          </note>
          <note>
            Fru talman! Först vill jag säga att jag är något överraskad över
            Sture Arnessons och Vänsterpartiets hänförelse över EU. Det var
            något nytt.
          </note>
          <note>
            Jag har också en fråga, och den gäller Vänersjöfarten. Jag har
            tidigare tagit upp att det finns beräkningar som visar att godsfrakt
            med sjöfart är det miljövänligaste transportsättet. Därför undrar
            jag varför
          </note>
          <note>
            Vänsterpartiet och Sture Arnesson inte har agerat för ett bättre
            stöd. Sture Arnesson vet mycket väl vilken situation som Vänersjöfarten
            har hamnat i efter det att
          </note>
          <note>
            Sjöfartsverket har höjt lotsavgifterna.
          </note>
          <note>
            Om det inte händer någonting snarast kommer det till syvende
            och sist inte att finnas någon sjöfart från
          </note>
          <note>
            Karlstad och angränsande hamnar. Det skulle få katastrofala följder
            för de företag som är beroende av en transport som kan frakta
            skrymmande gods.
          </note>
          <note>
            Nu när det har visat sig att sjöfart är det miljövänligaste och
            det finns nya säkrare fartyg undrar jag varför Sture Arnesson
            inte har bidragit till att göra det möjligt för Vänersjöfarten
            att överleva.
          </note>
          <note type="speaker">
            Anf. 81 STURE ARNESSON (v) replik:
          </note>
          <note>
            Fru talman! Jag instämmer delvis i det som Viviann Gerdin säger.
            Men jag vet inte riktigt var Centerpartiet står. Många av dem
            som vill underlätta för
          </note>
          <note>
            Vänersjöfarten säger att man samtidigt ska höja banavgifterna
            för att det ska bli konkurrensneutralitet.
          </note>
          <note>
            Det ställer jag inte upp på. Det skulle bara leda till att det
            blev fler lastbilar på vägarna runt Vänern, och det vill jag inte
            ha.
          </note>
          <note>
            Många av de transporter som har försvunnit ingår i ett stort
            system där Stora transporterar från Kvarnsveden via järnväg med
            ökade volymer på vagnarna i systemtåg ned till Göteborg för vidarebefordran
            med fartyg ut i stora världen. Att Skoghall och Grums, som tillhör
            samma koncern, fraktar sitt gods på samma sätt och kopplar in
            sina vagnar på dessa tåg är väl inget märkvärdigt. Det kan vi
            inte ha några synpunkter på. Det är naturligt.
          </note>
          <note>
            Sedan delar jag Viviann Gerdins åsikter om att farledsavgifterna
            ska justeras och att vi ska försöka att klassa Vänern som ett
            innanhav. Det pågår ett arbete med detta i departementet, och
            jag hoppas att det ska bli bra.
          </note>
          <note type="speaker">
            Anf. 82 VIVIANN GERDIN (c) replik:
          </note>
          <note>
            Fru talman! En sak är Sture Arnesson och jag överens om, och
            det är att detta är en kostnadsfråga.
          </note>
          <note>
            Det är främst genom att göra Vänersjöfarten kostnadsneutral med
            järnvägen som man spelar på lika villkor. Så sker inte i dag.
            Järnvägen har en fördel genom de sänkta banavgifterna.
          </note>
          <note>
            Kärnfrågan är om Vänersjöfarten ska betraktas som insjöfart och
            inräknas i landtransportsystemet.
          </note>
          <note>
            Då skulle man kunna få finansiering via anslag på samma sätt
            som vägar och järnvägar. Vi tycker att även Vänsterpartiet borde
            inse att det är en bra för miljön att frakta gods med sjöfart
            och inte enbart på järnvägen. Då kan också de som köper dessa
            tjänster välja det som de finner mest attraktivt.
          </note>
          <note type="speaker">
            Anf. 83 STURE ARNESSON (v) replik:
          </note>
          <note>
            Fru talman! Då kan jag konstatera att vi är överens. Vi försöker
            gemensamt att sträva efter att Vänern ska klassas som ett innanhav.
            Men, som sagt, någon höjning av banavgifterna kan jag inte ställa
            upp på.
          </note>
          <note type="speaker">
            Anf. 84 MAGNUS JACOBSSON (kd):
          </note>
          <note>
            Fru talman! Jag vill börja med att instämma i det bifallsyrkande
            som mina ärade partikamrater redan har framställt.
          </note>
          <note>
            Efter många års löften kom äntligen infrastrukturpropositionen.
            Men trots att den är full av vackert tal kan vi konstatera att
            det inte följs upp på samma tydliga sätt i budgetpropositionen.
            De vackra orden ska finansieras över en tolvårsperiod med början
            från
          </note>
          <note>
            2004. Fram till dess ska verksamheten framför allt lånefinansieras.
          </note>
          <note>
            Men denna verklighet har Johnny Gylling redan redogjort för i
            ett tidigare inlägg. För min egen del ska jag tala om järnvägens
            stora betydelse för att vi ska få en fortsatt stark utveckling
            i vårt land, och då framför allt utanför våra tre storstadsområden.
          </note>
          <note>
            Fru talman! Att järnvägen både är och har varit en av de viktigaste
            infrastrukturella investeringar som har gjorts i vårt land är
            det ingen som i grunden ifrågasätter. Det är därför glädjande
            att se att det finns ett så stort engagemang i riksdagen när det
            gäller att järnvägen även framgent ska ha en oerhört viktig roll
            att spela för att på ett miljövänligt sätt transportera både gods
            och människor.
          </note>
          <note>
            Tydligast ser vi järnvägens betydelse där man har gjort investeringar
            och satt in nya moderna personoch godståg. Sträckan Göteborg-Stockholm
            och
          </note>
          <note>
            Mälarbanan visar med all önskvärd tydlighet att en modern järnväg
            kan konkurrera ut både flyg och bil som transportmedel.
          </note>
          <note>
            Samtidigt är det viktigt att utbyggnad och modernisering sker
            på ett för samhället och medborgarna ekonomiskt hållbart sätt.
            Vi har därför valt att säga nej till bl.a. dyrgripen Citytunneln,
            och vi uppmanar riksdagens majoritet att göra detsamma. Enligt
            vår mening är det bättre att dessa miljarder satsas på andra alternativ
            till Citytunneln.
          </note>
          <note>
            På samma sätt vill vi att finansieringen och styrningen av Botniabanan
            ses över. Vi är således i grunden positiva till Botniabanan, men
            vi anser att den måste slutföras på ett ekonomiskt godtagbart
            sätt.
          </note>
          <note>
            Kritiken som förs fram av en del om att Botniabanan aldrig kan
            bli samhällsekonomiskt lönsam delar vi inte. Vi anser att det
            finns ett stort samhällsintresse i att även Norrlands vägar och
            järnvägar rustas upp.
          </note>
          <note>
            Fru talman! Vad det gäller stora järnvägsprojekt som Europakorridoren
            anser vi att det är bra att kommunerna engagerar sig i dessa stora
            och viktiga infrastrukturella framtidsfrågor, även om vi på kort
            sikt inte riktigt ser hur man ska kunna finansiera och genomföra
            ett så stort projekt.
          </note>
          <note>
            Samtidigt finns det flera förslag som är framarbetade och som
            man kan börja titta på. Vi har exempelvis diskussionen om upprustning
            av Inlandsbanan, så att den ska klara 25 tons axeltryck. Västkustbanan
            och Hallandsåstunneln bör snarast färdigställas. Getingmidjan
            i Stockholm och järnvägsinfarkten i Göteborg måste åtgärdas. Nyköpings-
            och Östgötalänkarna bör påbörjas.
          </note>
          <note>
            Samtidigt som vi påbörjar och genomför alla dessa projekt bör
            vi aktivt arbeta för att hitta synergieffekter mellan de olika
            trafikslagen.
          </note>
          <note>
            Vi kristdemokrater ser därför positivt på godstransportdelegationens
            förslag om knutpunkter för att underlätta samordning mellan flyg,
            bil, sjöfart och järnväg.
          </note>
          <note>
            Utbyggnad av järnvägen, så att den knyter samman de olika trafikslagen,
            är därför enligt vår mening en ytterst viktig samordningsfråga.
          </note>
          <note>
            Grundinställningen bör vara att vi behöver fler och bättre miljövänliga
            kommunikationer - inte att det ena eller andra kommunikationsslaget
            ska minska eller avskaffas. Vi ser därför positivt på all den
            forskning som just nu pågår inom alla trafikslag för att både
            miljömässigt och ekonomiskt förbättra våra framtida kommunikationssystem.
          </note>
          <note>
            Fru talman! När det gäller finansieringen anser vi i princip
            att det är bra att utskottsmajoriteten satsar på järnväg, men
            man glömmer enligt vår mening att utnyttja de fördelar som finns
            med olika former av
          </note>
          <note>
            PPP-lösningar.
          </note>
          <note>
            Tittar vi på uppbyggnaden av Arlandabanan är det uppenbart att
            det just inom järnvägssektorn finns stora fördelar med att använda
            sig av denna typ av finansiering. Jag tänker då framför allt på
            att man kan tidigarelägga investeringar.
          </note>
          <note>
            Genom en mer öppen hållning i denna fråga hade flera projekt
            kunnat starta mycket tidigare, vilket hade gjort att både industrin
            och privatpersoner hade fått möjligheter att utnyttja de nybyggda
            och upprustade järnvägarna.
          </note>
          <note>
            Kristdemokraterna beklagar därför att socialdemokraterna trots
            en tidigare positiv inställning till denna typ av finansiering
            nu har lagt sig platt för
          </note>
          <note>
            Vänsterns i många stycken trafikfientliga politik.
          </note>
          <note>
            Med detta, fru talman, vill jag önska alla både god jul och gott
            nytt år.
          </note>
          <note type="speaker">
            Anf. 85 KENTH SKÅRVIK (fp):
          </note>
          <note>
            Fru talman! Under flera årtionden på senare delen av 1900-talet
            dömdes järnvägen ut. Åtskilliga järnvägssträckor lades ned och
            ersattes av andra transportalternativ.
          </note>
          <note>
            I dag upplever vi en renässans för järnvägen. Vi ser järnvägen
            som ett energieffektivt och trafiksäkert transportsystem, om nu
            SJ får ordning på materiel och tider.
          </note>
          <note>
            Energiförbrukningen är låg per personkilometer och per tonkilometer.
            Miljöpåverkan är låg vad gäller utsläpp i luften, förutsatt att
            använd elenergi inte framställs i fossileldade kraftverk.
          </note>
          <note>
            Dieseldrivna lok och motorvagnar är dock källa till vissa miljöproblem.
            Dessa kan avsevärt reduceras med modern teknik.
          </note>
          <note>
            Miljöpåverkan i form av buller, vibrationer och markskador från
            järnvägarna är däremot kraftig. Problem av denna art får inte
            viftas undan. Här behövs mer forskning och utvecklingsarbete.
          </note>
          <note>
            Folkpartiet liberalerna anser att en fortsatt avreglering av
            järnvägstrafiken medför stora fördelar.
          </note>
          <note>
            Konkurrens gynnar kunderna och på sikt sektorns modernisering
            och attraktionskraft. De erfarenheter som hittills gjorts av konkurrensen
            vid länstrafikhuvudmännens upphandling är att trafikkostnaderna
            har kunnat sänkas avsevärt, till nytta för såväl skattebetalarna
            som resenärerna.
          </note>
          <note>
            Nya operatörer har också kunnat etablera sig, och ett stelt monopolsystem
            har kunnat ersättas med flexibilitet och modernare företagsformer.
            Vi anser att samtliga järnvägssträckor måste konkurrensutsättas.
          </note>
          <note>
            I infrastrukturpropositionen markerar regeringen vissa infrastrukturprojekt
            på järnvägssidan som är speciellt angelägna att genomföra. Det
            gäller tunneln genom Hallandsåsen, Botniabanan, Citytunneln i
          </note>
          <note>
            Malmö samt en förbättrad spårkapacitet genom centrala Stockholm.
          </note>
          <note>
            Folkpartiet anser att det är angeläget att Hallandstunneln färdigställs.
            Det måste dock göras på ett sådant sätt att miljön kan säkras.
            Likaså måste Citytunneln i Malmö byggas. Det är viktigt inte minst
            nu när Öresundsbron är färdig. Fler spår genom centrala Stockholm
            är en fråga av riksintresse. Folkpartiet förordar här en pendeltågstunnel.
          </note>
          <note>
            Det enda av dessa projekt som vi är tveksamma till är Botniabanan.
            Ska denna järnväg färdigställas måste inslagen av privat finansiering
            öka. Det verkade på näringsministern när han talade förut som
            att också han tänker så.
          </note>
          <note>
            Fru talman! Regeringen och näringsministern slår sig för bröstet
            och säger att de nu föreslagna infrastruktursatsningarna är de
            största i modern tid. På järnvägssidan föreslår man en gigantisk
            satsning på
          </note>
          <note>
            100 miljarder kronor på 12 år. Det är mycket pengar.
          </note>
          <note>
            Vi har förut hört att SIKA har kritiserat satsningen för att
            vara alldeles för stor för att vara samhällsekonomiskt lönsam.
          </note>
          <note>
            Folkpartiet har också farhågor när det gäller storsatsningar
            på järnvägar. Det är inte så att vi inte vill ha satsningar på
            järnvägar. Vad vi saknar är en bättre analys av olika projekt.
            Järnvägen kan aldrig bli ett alternativ till vägarna i landets
            mer glest bebyggda delar. Att bara kasta fram så stora summor
            som regeringen nu gör på järnvägssidan är inte bra. Vi kan ändå
            aldrig få ekonomi i att bygga räls till varje hus i
          </note>
          <note>
            Sverige. Det gick inte ens med den statliga bredbandssatsningen.
          </note>
          <note>
            Fru talman! Jag skulle också vilja passa på att ta upp en del
            frågor kring den del av Sverige som är mitt närområde, nämligen
            Västsverige och västra
          </note>
          <note>
            Götaland.
          </note>
          <note>
            Det behövs kraftfulla insatser, kanske främst på vägsidan, i
            hela Västsverige. Vägverkets Region Väst har beräknat behovet
            till 22 miljarder kronor. Vägarna är många: E 6, E 20, riksväg
            40, riksväg 44 och riksväg 45. Det finns säkert fler vägar, men
            dessa för regionen viktiga pulsådror har varit aktuella i debatten
            i flera år eller rentav årtionden.
          </note>
          <note>
            Detta gäller speciellt E 6, som jag tillsammans med kommunikations-
            och näringsministrar ägnat åtskillig tid och kraft åt under mina
            snart 20 år i riksdagen. Ännu har inte denna väg motorvägsstandard
            genom hela Bohuslän, och det är stor skam. Jag hoppas att det
            ska bli verklighet under den närmaste framtiden, som utlovats.
          </note>
          <note>
            Det skamliga är att regeringens s.k. gigantiska satsningar inte
            räcker till mycket. Av kanske fem angelägna vägprojekt i regionen
            räcker regeringens pengar till att ordna ett projekt. Det behövs
            med andra ord betydligt mer pengar till vägarna i Västsverige.
          </note>
          <note>
            Det har Folkpartiet tagit med i sitt budgetalternativ. Vi är
            dessutom, till skillnad från regeringen, villiga att satsa på
            andra ekonomiska lösningar. Man skulle kunna genomföra satsningar
            på kvarvarande delar av E 6 och riksväg 40 med annan finansiering.
          </note>
          <note>
            Därmed, fru talman, ställer jag mig bakom de reservationer som
            Elver Jonsson yrkade bifall till under sitt anförande tidigare.
          </note>
          <note>
            Jag vill också rikta ett varmt tack för ett gott samarbete till
            Per-Richard Molén från oss i fp. Vi hoppas att du ska få en angenäm
            tid efter det att du slutat i riksdagen.
          </note>
          <note type="speaker">
            Anf. 86 JARL LANDER (s):
          </note>
          <note>
            Fru talman! Visserligen gav jag en kopia på mitt anförande till
            stenograferna, men jag är inte helt övertygad om att jag hinner
            med allt, trots att jag har försökt komprimera det en del. Jag
            tänkte också att jag skulle undvika att alltför mycket kommentera
            vad som har sagts i dag, men jag kan ändå inte avhålla mig från
            att kommentera ett par saker inledningsvis.
          </note>
          <note>
            Det är i första hand kombattanten från norra Värmland Jan-Evert
            Rådhström som jag vill rikta ett par ord till.
          </note>
          <note>
            Han påstår - det har varit flera i debatten som har påstått -
            att Banverket inte har planer för hur man ska använda de pengar
            som vi vill att man ska få del av -
          </note>
          <note>
            de 100 miljarderna.
          </note>
          <note>
            Det Jan-Evert säger är kanske sant. Men tänk efter. Vad är det
            nu som ska hända? Jo, nu ska en ny planeringsprocess sättas i
            gång - en planeringsprocess som ska omfatta 100 miljarder i nyinvesteringar.
          </note>
          <note>
            Om det i dag inte finns färdiga planer är det väl helt naturligt
            att de ska tas fram under nästa år, och sedan ska de beslutas
            under 2003. Då kommer det med all sannolikhet att finnas färdiga
            planer. Att i dag stå och raljera över att det inte finns någonting
            bevisar att man inte har förstått vad planeringsprocessen är.
          </note>
          <note>
            Jan-Evert Rådhström raljerade också i sin debatt med Sture Arnesson
            över detta med att vara stolt. Jag kan säga som Sture Arnesson:
            Jag kan vara stolt över att komma hem till norra Värmland och
            presentera det här förslaget, som vi nu ska ta beslut om under
            morgondagen. 364 miljarder till infrastrukturen - det är inget
            dåligt förslag, Jan-Evert. Att det dessutom öronmärks 17 miljarder
            till de typer av vägar som vi i skogslänen är så beroende av är
            inget dåligt förslag,
          </note>
          <note>
            Jan-Evert. Jag kan vara stolt över att presentera dessa förslag.
          </note>
          <note>
            Det finns mycket annat i detta som jag också tycker att Jan-Evert
            Rådhström ska läsa på. För mig verkar det som om Jan-Evert endast
            tagit del av de förskotterade pengarna, 12 miljarder för de tre
            närmaste åren, och sedan slätar ut dem över hela perioden. Läs
            propositionen fullt ut, Jan-Evert Rådhström!
          </note>
          <note>
            Då kanske även Jan-Evert Rådhström blir nöjd.
          </note>
          <note>
            Sedan, fru talman, vill jag också säga ett par ord angående Vänersjöfarten.
            Det låter på er som debatterar detta som om det inte är näringen
            i regionen
          </note>
          <note>
            Värmland eller närliggande regioner som ni ömmar för. Ni ömmar
            för dem som håller på med själva sjöfarten på Vänern. Ge dem bara
            lite stöd så är detta inget problem! Sjöfarten på Vänern är i
            princip så som redarna och sjöfartsnäringen på Vänern vill ha
            den. Det är en inre vattenväg, Viviann Gerdin, på
          </note>
          <note>
            Vänern, Göta älv och Trollhätte kanal för inhemsk sjöfart, men
            icke för utländsk sjöfart som går underbemannad, kanske med lågprisbesättning,
            och inte har en kompetent befälhavare som kan vattnen och därför
            behöver lots. Men för inhemsk sjöfart är det redan en inre vattenväg.
          </note>
          <note>
            Detta har konstaterats i utredningar. Godstransportdelegationens
            utredning föreligger, och det ska komma fram förslag på detta.
            Då tycker jag att det är märkligt att en samlad borgerlighet redan
            nu kräver stöd av ett eller annat slag för Vänersjöfarten. Detta
            har jag uttryckt, fru talman, då jag också tycker att det är viktigt
            att vi har Vänersjöfarten kvar, i ett särskilt yttrande i betänkandet
            där jag just påpekar att det i detta sammanhang inte är möjligt
            att gå ifrån vad
          </note>
          <note>
            Godstransportdelegationen har utrett. Låt den utredningen få
            bli beredd på vanligt sätt, så är jag övertygad om att vi kommer
            att ha en Vänersjöfart också i framtiden!
          </note>
          <note>
            Fru talman! Jag ska så gå tillbaka till det jag hade tänkt säga.
            Tanken var väl att den här delen av dagordningen skulle innehålla
            några ord om järnvägen.
          </note>
          <note>
            Jag gjorde i morse ett omskrivet anförande och har nu komprimerat
            det ytterligare, för att försöka spara så mycket av kammarens
            tid som möjligt, och jag ska nu bara dra några korta saker som
            vi socialdemokrater tycker är positiva i det betänkande vi har
            att besluta om.
          </note>
          <note>
            Ett väl utbyggt järnvägsnät anpassat för hela landet - det är
            vad vi nu skapar förutsättningar för. Vi gör det bl.a. genom att
            via lån i Riksgälden utöka budgetmedlen för de kommande tre åren
            med 865
          </note>
          <note>
            miljoner till järnvägsinvesteringar. Men vi gör det framför allt
            genom att, som vi har hört här, i den kommande planeringsprocessen
            skapa ett utrymme på
          </note>
          <note>
            100 miljarder till nyinvesteringar och 38 miljarder till drift
            och underhåll.
          </note>
          <note>
            Jag har i tidigare riksdagsdebatter sagt att har vi inte ett
            väl utbyggt järnvägsnät över hela landet kommer vi heller inte
            att kunna erbjuda våra industrier alternativ för de långväga transporterna,
            ej heller erbjuda den enskilde alternativ till bilåkandet vid
            medellånga eller längre resor. Utan utvecklade transportmöjligheter
            på spår för såväl gods som personer kommer vi heller inte att
            kunna nå de miljömål och den framkomlighet som vi tidigare har
            uttalat oss för här i kammaren inom det transportpolitiska området.
          </note>
          <note>
            De investeringsmedel som vi nu förhoppningsvis ställer till förfogande
            föreslås - förutom att fyra utpekade projekt ska fullföljas, vilket
            näringsministern tidigare pratade om - gå till miljöförbättrande
            åtgärder samt statsbidrag till spåranläggningar och terminaler
            som staten inte är huvudman för. Vidare ska de gå till bidrag
            till större ombyggnader av järnvägsstationer. I det sammanhanget
            är det mycket positivt att
          </note>
          <note>
            Banverket nu blir huvudman, så att säga, för de verksamheterna.
            Man tar över ansvaret från Vägverket.
          </note>
          <note>
            På det sättet - detta sagt som en liten parentes, eftersom det
            har varit mycket Värmlandsdiskussioner här - tror jag att det
            skapas bättre förutsättningar för att det i länet Värmland och
            i Karlstads kommun så småningom kan byggas ett nytt resecentrum.
          </note>
          <note>
            Jag vill också poängtera det nya statsbidraget till trafikhuvudmännen
            vad gäller investeringar i rullande material. Det tycker jag också
            är mycket positivt. Det betyder återigen att Värmlandstrafik,
            som varit på tapeten här tidigare, kanske inte behöver höja sina
            taxor så mycket i framtiden som man hittills varit tvungen att
            göra, i och med man kan få statsbidrag till sitt spårmaterial.
          </note>
          <note>
            Jag tycker också att det är väldigt positivt att Banverket nu
            blir ansvarigt för länsjärnvägarna. Detta gör att det utrymme
            som finns inom länsramarna inom respektive region räcker till
            ytterligare satsningar i det glesa vägnätet eller ytterligare
            satsningar på bl.a.
          </note>
          <note>
            kollektivtrafik. Man behöver alltså inte använda länsanslagen
            till länsjärnvägarna.
          </note>
          <note>
            Vad gäller andra objekt har det hela tiden frågats i debatten
            varför inte det projektet eller det projektet är med. Det beror
            ju på, som jag sade inledningsvis som en kommentar till Jan-Evert
            Rådhström, att det nu är en ny planeringsprocess som ska i gång.
            Därför ska man inte från regeringens och riksdagens sida peka
            ut projekt. Det har också regeringen varit försiktig med.
          </note>
          <note>
            Man har i och för sig gett exempel i propositionen.
          </note>
          <note>
            Man säger att Nyköpingslänken, Östgötalänken och
          </note>
          <note>
            Haparandabanan kan komma att förverkligas. Ja, det skapas möjligheter
            för dem med de 100 miljarder som nu ska ligga i planeringsprocessen.
            Men det kan också gälla många andra både järnvägar och andra behov
            inom järnvägens område, t.ex. resecentrum - om nu regionerna tycker
            att de vill prioritera så.
          </note>
          <note>
            Sedan har det, fru talman, rests en del frågetecken kring detta
            med att Banverket ska ta över ansvaret i planeringsprocessen för
            länsjärnvägar m.m. Jag vill då poängtera vad vi har försökt göra
            för att förtydliga att regionerna och länen ska ha kvar så mycket
            inflytande som möjligt över hur medlen fördelas över länsjärnvägar
            och liknande. Jag vill citera några rader från trafikutskottets
            betänkande nr 2 i just denna del:
          </note>
          <note>
            "Utskottet vill vidare göra klart att länen även fortsättningsvis
            kommer att ha ett stort inflytande i planeringen. Utskottet förutsätter
            också att såväl Vägverket som Banverket fördjupar sitt samrådsarbete
            och ökar insynen i sin interna beslutsprocess i syfte att på bästa
            sätt ta hänsyn till lokala och regionala strategier och program."
          </note>
          <note>
            Detta tycker jag borgar för att regionerna kommer att behålla
            sitt inflytande över var i regionen järnvägspengarna kommer att
            satsas.
          </note>
          <note>
            Vad gäller de utpekade projekten i järnvägssektorn eller de stora
            tunga projekten i propositionen över huvud taget har, som jag
            sade, näringsministern varit inne på dem, Botniabanan, kapacitetsbristen
            vid
          </note>
          <note>
            Stockholms central, tunneln genom Hallandsåsen och
          </note>
          <note>
            Citytunneln.
          </note>
          <note>
            Vi socialdemokrater och vänsterpartister i utskottet som står
            bakom detta förutsätter att Botniabanan byggs på det sätt som
            har presenterats och får de anslutningar som behövs söderut, t.ex.
            till Ostkustbanan. Vi förutsätter att lösningen av spårkapaciteten
            får en bred majoritet både i Stockholms stad och i riksdagen och
            att färdigställandet av Hallandsåsen inte gör större intrång i
            naturen än lagstiftningen tillåter. Vi förutsätter också att Citytunneln
            i Malmö byggs utifrån högsta tänkbara miljökrav och i samverkan
            med regionen där nere.
          </note>
          <note>
            Detta, fru talman, är de kommentarer som jag skulle vilja ge
            till det här betänkandet, och jag yrkar som övriga socialdemokrater
            har gjort i dag bifall till reservation 8 i betänkande TU2 och
            i övrigt bifall till utskottets förslag.
          </note>
          <note type="speaker">
            Anf. 87 JAN-EVERT RÅDHSTRÖM (m) replik:
          </note>
          <note>
            Fru talman! Jarl Lander började med att säga att vi inte har
            förstått vad en ny planeringsprocess innebär.
          </note>
          <note>
            Jodå, det har vi mycket väl förstått. Jarl Lander höll ju med
            om att det kanske inte finns förslag i storleksordningen 100 miljarder,
            men planeringsprocessen ska väl se till att de kommer upp i den
            nivån.
          </note>
          <note>
            Det är just det som är problemet. Förslagen finns för att åtgärda
            bristande vägsatsningar. Det finns hur mycket förslag som helst.
            Problemet är den prioritering som görs av regeringen tillsammans
            med Vänsterpartiet, eller kommunisterna som de hellre vill bli
            kallade i dag. Det är det som är problemet, och detta kan vi naturligtvis
            hålla på och debattera hur länge som helst.
          </note>
          <note>
            Att Jarl Lander vill påstå att jag inte läst infrastrukturpropositionen
            kan vi lägga därhän. Jag kan gärna ställa upp på ett husförhör
            med Jarl Lander om vad som står i denna proposition. Det husförhöret
            ska jag nog gladeligen klara av. Den saken är klar.
          </note>
          <note>
            Jarl Lander är tydligen lika stolt som Sture Arnesson över den
            prioritering som görs och vill prata om hur bra det är. Men frågan
            är: Kan man vara stolt när man inte återtar det eftersatta underhållet
            med, som
          </note>
          <note>
            Vägverket säger, de 7,2 miljarder per år som kommer att vara
            den nivå som vi ska ligga på? Kan Jarl Lander stå i talarstolen
            och vara stolt över att vi inte gör en kraftig satsning på att
            återhämta det förlorade vägkapitalet under ett antal år?
          </note>
          <note type="speaker">
            Anf. 88 JARL LANDER (s) replik:
          </note>
          <note>
            Fru talman! Stolt kan jag vara över att socialdemokratin tillsammans
            med vänstern har presenterat ett infrastrukturprojekt som omsluter
            364 miljarder kronor. Men den som vill ha mycket vill naturligtvis
            också ha mer. Det är klart att jag gärna hade sett att det varit
            464 miljarder. Jag misstänker att Jan-Evert
          </note>
          <note>
            Rådhström då hade sagt att det skulle ha varit minst
          </note>
          <note>
            500 miljarder. Det hjälper inte hur mycket vi säger att vi vill
            satsa på infrastrukturen. Det är alltid några som ändå vill ha
            mer.
          </note>
          <note>
            Men en förklaring till att det satsas relativt sett mycket på
            järnvägssektorn, Jan-Evert Rådhström, är att järnvägssystem inte
            fungerar förrän allt i systemet är utbyggt. Se på Västkustbanan!
            Se på systemen i
          </note>
          <note>
            Mälardalen och Stockholm! De fungerar inte fullt ut på grund
            av de flaskhalsar som finns.
          </note>
          <note>
            Vi har, och jag tror att t.o.m. Jan-Evert Rådhström är med på
            det tåget, att satsa på Stockholms central, bygga ut ett tredje
            spår eller hitta andra lösningar. Vi måste göra det, inte för
            Stockholms skull, utan för den tågtrafik som behöver gå förbi
            Stockholm och för de anslutningar som ska in och ut ur Stockholm.
            Detsamma gäller som sagt var Västkustbanan. Detsamma gäller utmed
            Norrlandskusten, där vi behöver ett dubbelspår till Norra stambanan.
            Vi behöver sortera undan snabbtågstrafik från långsamgående godstrafik.
          </note>
          <note>
            På annat sätt får vi inte ordning i järnvägssystemen.
          </note>
          <note>
            Därför behövs det mycket pengar dit.
          </note>
          <note>
            Men, som sagt var, jag skulle gärna ha haft mycket pengar också
            till vägsektorn. Men man kan inte få allt här i livet, därför
            är jag glad över att vi ändå har en pott på 17 miljarder till
            tjälsäkring, bärighet och rekonstruktion. Det gynnar Värmland.
          </note>
          <note type="speaker">
            Anf. 89 JAN-EVERT RÅDHSTRÖM (m) replik:
          </note>
          <note>
            Fru talman! Naturligtvis kan vi vara överens om vissa satsningar,
            och säkert ganska många satsningar, i denna proposition, om det
            nu kommer att finnas medel. Jarl Lander nämnde exemplet Stockholmsproblematiken
            på järnvägssidan. Den är naturlig. Den har vi också tagit upp
            i våra yrkanden.
          </note>
          <note>
            Men det är lite ledsamt, måste jag säga, att höra
          </note>
          <note>
            Jarl Lander säga att han är stolt över att man äntligen åtminstone
            har någonting att presentera. Det är precis det han har sagt,
            det är någonting, men vad det innehåller är frågan. Det var huvudsyftet,
            att ni skulle kunna prestera någonting. Som det sades tidigt i
            morse, det var väl tur det, annars hade vi fått en tillställning
            där Rosengren under dagens lopp fått äta upp sin hatt.
          </note>
          <note>
            Men prioriteringen är klar. Det finns inte oändliga resurser,
            även om ni kör mycket ofinansierat. Man kan ju ställa sig frågan:
            Varför körde ni inte ännu mer ofinansierat i infrastrukturpropositionen?
            Då kunde ni ha försökt att täcka in även vägsidan med ofinansierade
            medel. Men så har ni inte gjort, utan ni har lagt det på denna
            nivå, som ändå är ofinansierad.
          </note>
          <note>
            Men det är fördelningen återigen. Ni känner er tillfreds med
            att ni har gjort järnvägssatsningar, men tyvärr glömmer ni återigen
            för tolv år framåt att vi ska återta det bristande underhållet
            på det svenska vägnätet. Det vet Jarl Lander, där han står i talarstolen,
            för det har han hört genom Vägverket och dess direktör. Det är
            bara att beklaga.
          </note>
          <note type="speaker">
            Anf. 90 JARL LANDER (s) replik:
          </note>
          <note>
            Fru talman! Med tanke på att Jan-Evert
          </note>
          <note>
            Rådhström tyckte att vi skulle hålla husförhör med honom anser
            jag att vi ska göra det när han säger att vi "åtminstone har någonting
            att presentera" i infrastrukturpropositionen. Då är det nog dags
            för husförhör, Jan-Evert Rådhström. Läs infrastrukturpropositionen!
            Där finns det någonting att presentera. Det gör det absolut, för
            nordvärmlänningar såväl som för storstadsbor.
          </note>
          <note>
            Jag håller med Jan-Evert Rådhström om att vi har stora brister
            i vägunderhåll. Det är väl det väldigt många av oss har kämpat
            för att återta. Men man kan inte göra allt på en gång. Nu läggs
            det fram en infrastrukturproposition som innehåller bra mycket
            pengar. Det betyder att vi kommer att nå ett läge där vi inte
            ytterligare försämrar vägunderhållet. Det är början.
          </note>
          <note>
            Det här programmet ska omprövas om fyra år. Låt oss se hur det
            ser ut då. Det här är dagens situation med de förutsättningar
            och de medel som står till förfogande nu. Därför kan jag återigen
            säga att jag är stolt. Jag tycker att vi från vår del av landet
            har fått ut ganska mycket gott av det här förslaget till infrastruktursatsningar.
            Nu gäller det bara för de regioner som vill ha medel från denna
            satsning att samlas i sina regioner och komma överens om hur medlen
            ska fördelas i planeringsprocessen.
          </note>
          <note type="speaker">
            Anf. 91 VIVIANN GERDIN (c) replik:
          </note>
          <note>
            Fru talman! Jag skulle vilja bemöta Jarl Lander.
          </note>
          <note>
            Det är naturligtvis som han säger att Vänersjöfarten är en inre
            vattenväg för inhemsk sjöfart, inte för den utländska. Det känner
            vi nog alla till. Men det jag återkommer till är att konkurrensläget
            är så snett mellan två olika transportslag.
          </note>
          <note>
            Som jag tidigare sade är det ju så att det fortfarande är stora
            ekonomiska problem för Vänersjöfarten därför att man höjde avgifter
            förra året med drygt
          </note>
          <note>
            50 %, och sedan har man ytterligare spätt på det med utökade
            kostnader under det här året. Det innebär att kanalpassage kostar
            ungefär tre gånger så mycket.
          </note>
          <note>
            Sedan har man gjort vissa förbättringar, men fortfarande inte
            tillräckliga.
          </note>
          <note>
            Så hänvisar Jarl Lander till en utredning som pågår, men det
            är ju att dra frågan i långbänk. Det här är ju en akut situation.
            Det var någon tidigare som sade att kon dör medan gräset växer,
            och det kan man väl verkligen knyta an till just vad gäller Vänersjöfarten.
          </note>
          <note>
            Jag funderar om Jarl Lander har någon lösning på det akuta läget.
          </note>
          <note type="speaker">
            Anf. 92 JARL LANDER (s) replik:
          </note>
          <note>
            Fru talman! Jag instämmer i att det är problem för
          </note>
          <note>
            Vänersjöfarten, att den är i en konkurrenssituation som gör att
            det finns andra transportslag som är attraktivare för näringen.
            Det är inget fel i sig att det finns andra attraktiva transportslag.
            Det är bara bra för näringen i Värmland och för regionen runt
            Vänern, men det är naturligtvis så på sikt att det kan slå sönder
            förutsättningarna för vissa företag som är beroende av Vänersjöfarten.
          </note>
          <note>
            Men jag står här med den reservation framför mig som Viviann
            Gerdin hänvisar till. Hon frågar mig om jag har några konkreta
            förslag. Nej, jag har inte det utifrån att jag vill avvakta beredningen
            av Godstransportdelegationens utredning, för den har förslag,
            men de måste sättas in i sitt sammanhang också. Det ska snart
            komma ett förslag från regeringen om just Vänersjöfarten. Till
            det ska det dessutom utredas om farledsavgifterna ska vara på
            det sättet som de är nu eller om vi ska hitta på andra, bättre
            system. Men som sagt, i er reservation finns inga konkreta förslag
            heller. Ni pekar på problemet, och där säger jag som sagt var
            att jag instämmer i problemet, men vi måste avvakta beredningen
            av en utredning som ligger för att kunna komma med konkreta förslag.
          </note>
          <note type="speaker">
            Anf. 93 VIVIANN GERDIN (c) replik:
          </note>
          <note>
            Fru talman! Anledningen till att vi åter lyfter den här frågan
            är ju att det har varit en utredning, och då hänvisar jag till
            Bengt K Å Johanssons utredning, och efter den utredningen gick
            utvecklingen precis tvärtemot. Då funderar jag: När tänker nu
            regeringen sätta det här i sitt sammanhang så att det verkligen
            händer någonting? Det yttersta ansvaret åligger ju i alla fall
            majoriteten. Det är ju ni som beslutar här vad som ska hända.
            Det räcker ju inte med att vi i oppositionen enbart protesterar.
            Läget är ju sådant att någonting måste hända. Frågan har ju varit
            utredd under en lång tid av flera personer.
          </note>
          <note type="speaker">
            Anf. 94 JARL LANDER (s) replik:
          </note>
          <note>
            Fru talman! Viviann Gerdin! Fastän denna fråga är utredd under
            lång tid är det ändå ganska nyligen som Godstransportdelegationens
            utredning presenterades, och den måste kunna få utvärderas på
            rätt sätt först innan konkreta resultat görs.
          </note>
          <note>
            Det här har påpekats också, och jag har påpekat det i annat sammanhang
            i det här huset. T.ex. har jag motionerat emot den regionalpolitiska
            propositionen, vilket jag inte skulle behöva ta upp här, för att
            få akuta hjälpmedel där. Men den motionen avslogs i går kan jag
            ju för informations skull säga; man ansåg att det gällde att avvakta
            Godstransportdelegationens utredning - även i det sammanhanget
            tyckte man det.
          </note>
          <note>
            Men en sak som man skulle kunna skicka med hem till kommunerna
            runt Vänern är ju: Vem är det som tjänar pengar på sjöfarten och
            som belastar sjöfarten med ca 50 miljoner årligen? Tog vi bort
            de avgifterna, avgifter som finns bara för sjöfarten, dvs.
          </note>
          <note>
            de s.k. hamnavgifterna, då skulle det med en gång bli konkurrenskraftigt.
            Järnvägen och lastbilen har inga hamnavgifter eller liknande terminalavgifter,
            medan sjöfarten har 50 miljoner årligen i hamnavgifter. Men att
            ta bort detta är en kommunal fråga. Det kan inte vi stå här och
            säga, men det är ett exempel. Frågan är då: Kan man i den här
            utredningen och utvärderingen konstatera att man kanske hittar
            andra former för att så att säga subventionera hamnavgifterna?
            Det skulle vara väldigt önskvärt. Men det kan inte jag säga i
            dag, utan jag hoppas på att det kan finnas sådana lösningar när
            Godstransportdelegationens utredning har utvärderats. Så låt oss
            återkomma till den här frågan!
          </note>
          <note type="speaker">
            Anf. 95 ELIZABETH NYSTRÖM (m) replik:
          </note>
          <note>
            Fru talman! Jag ska inte prata vare sig sjöfart, vägar eller
            järnvägar: Jag ska prata om Posten.
          </note>
          <note>
            I postlagen fastställs utöver det övergripande målet för den
            samhällsomfattande posttjänsten även det statliga ansvaret för
            en grundläggande kassaservice.
          </note>
          <note>
            Det är viktigt att hela svenska folket på detta sätt garanteras
            kassaservice. Däremot anser vi moderater att denna service bör
            upphandlas i konkurrens. Behovet av kontant kassatjänst förändras
            snabbt i samhället, och nya aktörer tillkommer som tillsammans
            har ett mer omfattande servicenät än Posten.
          </note>
          <note>
            När det i övrigt gäller postlagens bestämmelser om landsomfattande
            postservice vill jag även passa på att ta upp en annan fråga som
            har blivit aktuell.
          </note>
          <note>
            Det gäller lantbrevbärarservicen på gles- och landsbygden.
          </note>
          <note>
            För någon vecka sedan läste jag i Elfsborgs Läns
          </note>
          <note>
            Allehanda om en gammal dam, 83 år, Linnea Täng, som bor i Dalsland.
            För att hon ska få daglig post till sin fastighet kräver Posten
            henne på 6 000 kr om lantbrevbäraren ska köra fram varje dag.
            Tidigare, under 17 år, har hon fått posten gratis.
          </note>
          <note>
            Vad är det då som har hänt? Jo, Posten AB har börjat implementera
            en policy om avstickare från huvudlinjer som man lade fast någon
            gång på 60-
          </note>
          <note>
            talet. Posten hävdar att denna policy godkänts av statsmakterna.
            Enligt Post- och telestyrelsen finns det ingen skriftlig överenskommelse
            om policyn, men eftersom Post- och telestyrelsen inte protesterat
            mot policyn har Posten betraktat den som accepterad och godkänd.
          </note>
          <note>
            Fru talman! Jag måste dock ifrågasätta relevansen i detta, då
            policyn inte tillämpats förrän de senaste åren och effekterna
            därmed inte har kunnat bedömas.
          </note>
          <note>
            Jag vill hävda att det i stället är den utdelningspraxis som
            Posten i verkligheten har tillämpat som får anses gälla. Man kan
            jämföra med gammal hävd.
          </note>
          <note>
            De långa avstånden i stora delar av landet medför att många hushåll
            får orimligt långt till sin brevlåda.
          </note>
          <note>
            Daglig postservice är av stor vikt för att kunna bibehålla och
            utveckla näringslivet samt att attrahera inflyttare i gles- och
            landsbygd. Därför ifrågasätter jag om de långa avstånden till
            brevlådesamlingarna är förenliga med postlagens skrivningar om
            samhällsomfattande posttjänst.
          </note>
          <note>
            Hur går det då för 83-åriga Linnea Täng? Jo, förmodligen kommer
            hon att få sin post hem till gården tre dagar i veckan utan att
            det kostar något extra för henne, dvs. om hon ordnar med kommunen
            så att hon får ett intyg på att hon på grund av hög ålder inte
            orkar gå de två kilometerna för att hämta posten. För denna service
            betalar då Post- och telestyrelsen.
          </note>
          <note>
            Men Linnea är inte ensam. Det finns många gamla och handikappade
            som fått sin postlåda flyttad utan att det uppmärksammats av pressen.
            Posten AB har heller inte upplyst dem om att de mot uppvisande
            av ett intyg kan få behålla sin brevlåda och få sin post.
          </note>
          <note>
            Jag tror inte att det är en alltför djärv gissning när jag säger
            att i de allra flesta byar och gårdar där Posten nu tillämpar
            sin policy om avstickare bor det någon som är alltför gammal eller
            handikappad för att kunna gå flera kilometer för att hämta sin
            post. Postens stora rationalisering kommer därmed endast att resultera
            i mer intygsskrivande för kommunerna, postlådor som flyttas fram
            och tillbaka och att kostnaden för viss lantbrevbäring flyttas
            över från Posten
          </note>
          <note>
            AB till Post- och telestyrelsen.
          </note>
          <note>
            Avslutningsvis, fru talman, anser jag att det är aktuellt för
            regering och riksdag att se över postlagen och uppdraget till
            Posten AB. Det finns med största sannolikhet förändringar att
            göra som påverkar kostnaderna mera än den förändring som Posten
            nu genomför. Kravet på en samhällsomfattande posttjänst får dock
            aldrig naggas i kanten.
          </note>
          <note>
            Linnea och andra tanter och farbröder på landsbygden har rätt
            till sin postservice utan att behöva bråka.
          </note>
          <note type="speaker">
            Anf. 96 STIG ERIKSSON (v):
          </note>
          <note>
            Fru talman! Det har varit mycket tal om tomtar och vem som iklätt
            sig tomteskägget i dag. Jag kan inte låta bli att säga några ord
            om det. För mig känns det nog ändå som att de borgerliga nissarna
            försökt ikläda sig tomterollen här. Det är kanske en alltför stor
            uppgift för smånissar. Dessutom lyckas dessa smånissar inte leverera
            en gemensam och trovärdig julklapp till svenska folket.
          </note>
          <note>
            Fru talman! Jag ställer mig bakom det Karin
          </note>
          <note>
            Svensson Smith och Sture Arnesson sagt och yrkat på med anledning
            av budgetpropositionen för 2002 och infrastrukturpropositionen.
            Med det övergår jag till att tala något om kassaservice, postfrågor
            och lantbrevbärare.
          </note>
          <note>
            I utskottets betänkandet TU:1 har vi att ta ställning till regeringens
            proposition 2001/02:34 om grundläggande kassaservice. Det är en
            samarbetsproposition mellan regeringen Vänsterpartiet och Miljöpartiet.
            För oss i Vänsterpartiet är det ett viktigt och riktigt steg att
            vi nu i lag fastslår att ansvaret för en grundläggande kassaservice
            i hela landet är en statlig angelägenhet.
          </note>
          <note>
            En likvärdig kassaservice i hela landet är viktig inte enbart
            för glesbygdens fortsatta existens utan också för många boende
            i storstädernas förorter. Att antalet som mer och mer övergår
            till s.k. Internettjänsten för sina betalningar har ökat är sant.
            Men otvivelaktigt kommer väldigt många under överskådlig framtid
            att vara i behov av möjligheten att betala sina räkningar på traditionellt
            sätt i en kassa.
          </note>
          <note>
            Det är framför allt ungdomar som ännu inte hunnit få ett reguljärt
            arbete eller inte hunnit skaffa sig
          </note>
          <note>
            Internet eller ett bankkonto. Det är också pensionärer som inte
            vill eller inte anser sig klara av de nya varianterna. Sist men
            inte minst är det invandrare och de som inte har de ekonomiska
            möjligheterna att vare sig skaffa Internet eller bankkonto.
          </note>
          <note>
            En upphandling av kassaservice - som reservanterna Moderaterna,
            Kristdemokraterna och Folkpartiet vill i sin reservation 33 -
            menar vi från Vänsterpartiet kan ge upphov till en ojämlik kassaservice
            beroende på var i landet man är bosatt. Risken är överhängande
            att vi får en prisbild som inte är enhetlig eller att kassaservicen
            blir kortvarig. Eller så innebär en upphandling att vi får en
            kassaservice i likhet med bankernas modell där den som har möjlighet
            till ett s.k. pluskonto eller något annat konto som är kopplat
            till ett sparande ges förmånligare kostnader.
          </note>
          <note>
            Det är ett system som enbart gynnar redan välbeställda som t.ex.
            oss riksdagsledamöter.
          </note>
          <note>
            För Vänsterpartiet är det viktigt att det finns en likvärdig
            kassaservice till enhetliga priser vare sig man är boende eller
            småföretagare i landsbygden, pensionär eller ung i storstaden.
            Vi vill se post- och kassaservice som ett verktyg för att likvärdiga
            förhållanden skapas i alla delar av vårt land.
          </note>
          <note>
            Vi tycker också att det är bra att det ansvaret tas av statliga
            Posten AB som redan i dag har en väl utvecklad infrastruktur.
            Där ingår just lantbrevbärare och det kassanät som finns. Man
            har också lång erfarenhet samt goda förutsättningar för att utveckla
            kassaservicen. Att Posten får uppdraget förhindrar naturligtvis
            inte att Posten i vissa fall samarbetar med exempelvis lanthandeln
            för att klara en bra service.
          </note>
          <note>
            En sådan utveckling kan i glesbygden innebära en än bättre service.
          </note>
          <note>
            När det sedan gäller vilka tjänster som ska ingå i en grundläggande
            kassaservice föreslås det att regeringen får bemyndigandet att
            föreslå föreskrifterna.
          </note>
          <note>
            Det är viktigt eftersom vilka tjänster som det finns behov av
            kommer att variera under tiden. Men det är viktigt att föreskrifterna
            ger möjligheten att betala räkningar, ta ut kontanter på vissa
            värdehandlingar, göra insättningar och uttag, osv.
          </note>
          <note>
            För att bedriva den grundläggande kassaservicen tillskjuts Posten
            AB 400 miljoner kronor för kommande år. Om detta är rätt nivå
            på ersättningen till
          </note>
          <note>
            Posten AB:s kassaservice är en fråga som man får se över under
            kommande budgetarbete.
          </note>
          <note>
            Fru talman! Jag vill därmed gå över till att säga något kort
            om en av de kortaste reservationerna i dag, nämligen reservation
            32 från Moderaterna om privatisering av Posten AB. Själva förslaget
            från Moderaterna att sälja ut Posten AB är knappast nytt och inte
            speciellt upphetsande utan mer eller mindre gammal skåpmat. Men
            resonemanget kring att en uppdelning och privatisering skulle
            ge bättre service eller lägre porto är knappast någon sanning.
          </note>
          <note>
            Från Vänsterpartiets sida anser vi i liket med i fråga om kassaservice
            att en privatisering av Posten ger helt motsatt effekt. Risken
            är överhängande att vi i stället får ökade kostnader och framför
            allt olika priser just beroende på var i landet man är bosatt.
            Det är knappast troligt att vi får en massa privata postföretag
            som är speciellt intresserade av landsbygden.
          </note>
          <note>
            Det finns nämligen inget att hämta där i form av vinster.
          </note>
          <note>
            Trots att vi har haft en avreglerad postmarknad under ett antal
            år har antalet privata postföretag som startats i glesbygden inte
            nått några högre höjder.
          </note>
          <note>
            Däremot har ett och annat postföretag tillkommit i storstäderna
            just därför att det där finns vinster att hämta.
          </note>
          <note>
            Fru talman! Tyvärr har vi i Vänsterpartiet trots vår starka känsla
            för ett statligt postföretag som har ett helhetsansvar en del
            frågetecken kring Postens lednings agerande för tillfället. Ledningen
            har nyligen startat ett koncernprogram för att kraftigt ta ned
            kostnaderna. Den nyupptäckta åtgärden för att komma till rätta
            med kostnaderna är outsourcing. Ledningen vill bl.a. outsourca
            IT-produktion samt en rad andra delar i postens verksamhet. Det
            är väl vällovligt att rätta mun efter matsäcken. Men det är knappast
            okänt att om man slänger bort all mat lämnas inget annat kvar
            än svält.
          </note>
          <note>
            Därför är vi oroliga att Posten i framtiden inte kan utvecklas
            och på så sätt klara de åtaganden som
          </note>
          <note>
            Vänsterpartiet anser vara viktiga samhällsåtaganden.
          </note>
          <note>
            Vänsterpartiets farhågor är att detta kan få till följd att det
            blir leverantörsberoende, får ökade kostnader, tappar kompetens,
            får utvecklingssvårigheter och inte minst minskat flexibilitet.
          </note>
          <note>
            Vi menar att detta kan få till följd att Postens möjligheter
            försämras att uppfylla det av riksdagen beslutade åtagandet via
            post- och kassalagen. Därför är det viktigt att regeringen snarast
            ser över konsekvenserna av Postens agerande och om det är nödvändigt
            svarar upp mot Postens agerande så att det inte får negativa konsekvenser
            för en bra och likvärdig postservice i hela landet. Jag har så
            sent som i går inlämnat en fråga till ministern om detta.
          </note>
          <note>
            Slutligen är det viktigt för oss i Vänsterpartiet med ett starkt
            statligt företag som har ett helhetsansvar för att säkerställa
            en bra och likvärdig postservice i hela landet till enhetliga
            priser.
          </note>
          <note type="speaker">
            Anf. 97 LARS GUSTAFSSON (kd):
          </note>
          <note>
            Fru talman! Man kan påstå att Posten och politiker har en sak
            gemensamt, nämligen att hålla låda.
          </note>
          <note>
            Men det är nog inte huvudorsaken till att ämnet hamnat på riksdagens
            bord. Snarare är det vikten av en fungerande postservice. Trovärdigheten
            för Postens verksamhet, liksom för andra serviceföretag, beror
            på en fungerande service till dem som efterfrågar de erbjudna
            tjänsterna. Detta gäller inte minst glesbygd, som i hög grad är
            beroende av en fungerande postservice. All verksamhet måste också
            utvecklas i takt med övriga samhället för att kunna erbjuda de
            tjänster som kunderna efterfrågar.
          </note>
          <note>
            Rent generellt måste det påtalas att det saknats framförhållning
            och långsiktighet i regeringens hantering av uppdragslämnande
            till Posten AB. Besked om resurstilldelning har vid olika tillfällen
            lämnats i sista stund. Detta får inte fortsätta.
          </note>
          <note>
            Avvecklingen av Posten som statlig verk var positiv. Konkurrensutsättningen
            var en nödvändighet för en företagsutveckling på en expansiv marknad.
            Monopol är sällan bra och leder oftast till minskad utvecklingspotential,
            särskilt för serviceföretag vars verksamhet bygger på att tillhandahålla
            ett varierat och marknadsanpassat utbud av olika tjänster. Avvecklingen
            av Posten som myndighet har givetvis medfört förändrade premisser
            för verksamheten, behov av verksamhetsförändringar och en anpassning
            till en konkurrensutsatt marknad. Försämrad ekonomi har också
            bidragit till att påskynda det redan påbörjade förändringsarbetet.
          </note>
          <note>
            Posten har haft en särställning på den svenska postmarknaden,
            och har det delvis fortfarande. Det beror bl.a. på ålägganden
            om samhällsomfattande tjänster. Genom uppköp och samgående med
            utländska företag på området har alltfler operatörer tagit marknadsandelar
            och även kunnat erbjuda andra tjänster. Denna utveckling har varit
            positiv för kunderna som fått ett ökat utbud av tjänster och företag
            att välja mellan. För Posten AB har detta i sin tur medfört behov
            av renodling och omriktning av verksamheten. Omriktningen av verksamhetsområden
            med bl.a. försäljning av Postgirot och satsningar på den internationella
            marknaden tillsammans med andra aktörer kan skapa goda möjligheter
            för en hållbar utveckling och en stabil ekonomi i företaget.
          </note>
          <note>
            I Sverige pågår en förändring inom Posten AB
          </note>
          <note>
            som syftar till att förnya verksamheten så att den bättre svarar
            upp mot behoven och Postens verksamhetsidé.
          </note>
          <note>
            Under 2002 kommer ett stort antal serviceställen att iordningställas
            över hela landet, bl.a. i samverkan med livsmedelsbutiker och
            bensinstationer. Till detta kommer 370 postcentrum för företagsförsändelser
            och kassaservice i egen regi. Sammantaget kommer detta att leda
            till ökad tillgänglighet och förbättrad service. Det är dock viktigt
            att eventuell övertalig personal tas väl om hand och ges goda
            förutsättningar till nya arbetstillfällen.
          </note>
          <note>
            I framtiden kommer alltfler tjänster att ske via IT-
          </note>
          <note>
            kommunikation. Detta innebär att Posten måste förbereda sig för
            att svara upp mot kommande behov även på denna marknad.
          </note>
          <note>
            Fru talman! Vi kristdemokrater vill slå vakt om målsättningen
            att hela Sverige ska leva. En viktig förutsättning för boende
            och småföretagande i glesbygden är en fungerande postservice och
            kassafunktion. I många bygder utgör dessa också en värdefull social
            kontakt för äldre. Lantbrevbärarservicen är en omistlig funktion
            som vi värnar. Även vid en eventuell konkurrensupphandling bör
            lantbrevbärarservicen finnas kvar. I glesbygden kan denna verksamhet
            vara olönsam och svår att finna privata aktörer till. Det är då
            viktigt att staten går in och ekonomiskt garanterar denna verksamhet
            även framgent.
          </note>
          <note>
            Kassatransaktionerna minskar på postkontor och hos lantbrevbärare.
            Prognoser tyder på att denna utveckling kommer att fortsätta.
            Det är dock viktigt att den grundläggande kassaservicen fortfarande
            finns kvar. Vi ser positivt på att regeringen anslagit nya medel
            till dessa verksamheter. Vi anser dock inte att det i lag bör
            regleras att ett särskilt bolag ska tillhandahålla denna service
            utan att denna tjänst kan upphandlas i konkurrens. Även Posten
            AB har framfört att det inte framstår som rationellt att knyta
            upp ansvaret för kassaservicen till en enda utpekad aktör i en
            ny lag. Vi delar denna uppfattning och motsätter oss det nya lagförslaget
            om en grundläggande kassaservice. Lagrådet har också framfört
            kritik mot förslaget. Även efter det att en viss justering av
            propositionstexten har gjorts är detta otillfredsställande. Vi
            föreslår därför att postlagens nuvarande utformning består.
          </note>
          <note>
            Fru talman! Vi står givetvis bakom samtliga våra reservationer,
            men jag nöjer mig med att yrka bifall endast till reservation
            nr 33.
          </note>
          <note>
            Jag önskar fru talman en trevlig jul.
          </note>
          <note type="speaker">
            Anf. 98 CHRISTINA AXELSSON (s):
          </note>
          <note>
            Fru talman! Posten AB och postverksamheten finns ständigt i allas
            blickpunkt. Alla har vi erfarenheter och åsikter. Det är naturligt
            eftersom servicen med brevbärare, postkontor och de gula brevlådorna
            är självklara inslag i människors vardagsliv. Jag tror att alla
            ni ledamöter som sitter här i kammaren på olika sätt har varit
            i kontakt med medborgare eller anställda när förändringar i postservicen
            har varit aktuella på er ort.
          </note>
          <note>
            Samtidigt måste vi också medge att vi människor ändrar våra vanor
            och beteenden. Alltfler av oss använder elektronisk post, faxar
            eller ringer i stället för att skicka brev. Alltfler av oss använder
            telefonbanker, Internet, giro, bankomater och kontantkortsbetalningar
            i stället för att gå till Posten för att hämta kontanter eller
            betala räkningar. Posten arbetar också med att anpassa sitt serviceutbud
            efter efterfrågan.
          </note>
          <note>
            Fru talman! Den grundläggande kassaservicen har hittills säkerställts
            genom postlagen. Genom avtal mellan staten och Posten AB har Posten
            åtagit sig skyldigheten att tillhandahålla en god grundläggande
            kassaservice till alla i hela landet. Det här avtalet löpte ut
            den sista mars i år. Posten har också fått ersättning från staten
            för att tillhandahålla denna service där inga alternativ finns
            och där den inte är kommersiellt motiverad. Det är ett samhällsintresse
            att alla har tillgång till den tillfredsställande kassaservicen.
          </note>
          <note>
            Men som postmarknaden har utvecklats finns det inte längre något
            samband mellan postverksamheten och den finansiella delen. Det
            är därför regeringen har lagt fram en proposition med förslag
            om att den grundläggande kassaservicen ska regleras i en särskild
            lag i stället för i postlagen. Detta för att tillförsäkra alla
            ett grundutbud av manuella kassatjänster till enhetliga priser.
            Manuella kassatjänster behövs.
          </note>
          <note>
            Även om våra vanor förändras kommer det under överskådlig tid
            att finnas behov av traditionell kassaservice.
          </note>
          <note>
            Varför då just Posten? Under många år har Posten byggt upp sina
            servicenät både för post- och kassahantering dels genom sina kontor,
            både egna och som post i butik m.fl., dels genom sina ca 2 700
            lantbrevbärare. Det finns knappt någon aktör vid sidan av
          </note>
          <note>
            Posten som har den logistiska kedjan att de kan tillhandahålla
            kassatjänster såväl i tätorter som i glesbygder.
          </note>
          <note>
            Vi socialdemokrater föreslår därför i detta betänkande, i enlighet
            med regeringens förslag, att Posten
          </note>
          <note>
            AB även i fortsättningen tryggar en god kassaservice i hela landet
            till enhetliga priser. Posten AB ska även fortsättningsvis erhålla
            ersättning för detta där alternativ saknas och kassaservicen inte
            är kommersiellt motiverad. Denna ersättning ska fastställas i
            samband med att riksdagen beslutar om den statliga budgeten.
          </note>
          <note>
            Som vi redan har hört är beloppet för nästa år dubblerat till
            400 miljoner. Regeringen kommer att följa utvecklingen av kassatjänstverksamheten
            noga och återkomma i samband med framläggandet av nästa års budget.
          </note>
          <note>
            Fru talman! Jag står självfallet bakom Monica
          </note>
          <note>
            Öhmans tidigare yrkande, men för tids vinnande läser jag inte
            upp det nu.
          </note>
          <note>
            Den här nya lagen innebär endast en övergripande beskrivning
            av den grundläggande kassaservicen. Hur den ska utformas anges
            inte. Behovet av manuell kassahantering förändras snabbt i samhället.
            Därför ska vi inte heller binda formerna för verksamheten i lag.
          </note>
          <note>
            När det gäller uppdraget att tillhandahålla en grundläggande
            kassaservice har Posten valt att skapa konkurrensneutrala kassaserviceställen
            där samtliga banker ges möjlighet att erbjuda sina kunder kassatjänster.
            Överenskommelse har hittills träffats om att representera Postgirot,
            Nordbanken och Föreningssparbanken.
          </note>
          <note>
            De erfarenheter som Posten har gjort från pilotförsöksverksamhet
            i Örebro är enligt ett TT-meddelande i går att det ska finnas
            minst ett postkontor i varje kommun som ska innehålla både kassatjänst
            och brev- och pakethantering på samma plats.
          </note>
          <note>
            Fru talman! Moderater, kristdemokrater och folkpartister har
            reserverat sig mot förslaget att Posten
          </note>
          <note>
            AB ska ansvara för den grundläggande kassaservicen.
          </note>
          <note>
            De vill att regeringen återkommer med förslag om hur denna tjänst
            kan upphandlas i konkurrens. Vi socialdemokrater anser att det
            inte finns någon annan aktör än Posten på marknaden som kan tillförsäkra
            alla en kassatjänst till enhetliga priser.
          </note>
          <note>
            Posten är den statliga aktör som kan åläggas uppdraget att tillhandahålla
            en grundläggande kassatjänst.
          </note>
          <note>
            Att Posten i sin tur sedan samverkar med andra aktörer finner
            jag naturligt. Det görs redan i dag. Vi beslutade ju också i går
            i enlighet med näringsutskottets betänkande: När det gäller tillgänglighet
            av service som post och apotek och möjligheter till samverkan
            och samlokalisering har utskottet ingen annan mening än motionärerna.
            Det är önskvärt att en sådan lokal samverkan kommer till stånd.
          </note>
          <note>
            Fru talman! Post- och kassaservice för alla i alla delar av landet
            är av mycket stor betydelse för att uppfylla det transportpolitiska
            målet om en positiv regional utveckling. Posten AB är det företag
            som uthålligt klarar av att erbjuda medborgarna denna service.
          </note>
          <note>
            Avslutningsvis kan jag inte låta bli att ge ett litet tips inför
            julen till de moderata tomtar som säger sig inte komma fram med
            vare sig tåg eller på väg: Varför inte ta och sända julklapparna
            med posten? Den fungerar.
          </note>
          <note type="speaker">
            Anf. 99 TOM HEYMAN (m):
          </note>
          <note>
            Fru talman! Från Posten går vi över till det dystrare ämnet Estonias
            förlisning.
          </note>
          <note>
            Jag besökte Amerika 1986. Tidigare samma år hade rymdskytteln
            Challenger exploderat vid starten inför många chockade åskådare
            - bland annat den skolklass som samlats för att se sin lärarinna
            som första civila deltagare medfölja på en rymdfärd.
          </note>
          <note>
            Det var en nationell katastrof. En haverikommission tillsattes
            och under de veckor som jag var där pågick kommissionens förhör.
            I direktsänd TV kunde envar intresserad följa dagslånga förhandlingar
            inför kommissionen där varje liten detalj granskades. Man lyckades
            till sist fastställa olycksorsaken och kommissionens rapport ledde
            till en fullständig omorganisation av hela NASA.
          </note>
          <note>
            De amerikanska myndigheternas hantering av
          </note>
          <note>
            Challenger står i bjärt kontrast till det arbete som den gemensamma
            kommissionen för Estoniahaveriet utförde. Kritiken mot den rapporten
            har också blivit så omfattande att ledamöterna själva inte längre
            vågar tro på sina resultat.
          </note>
          <note>
            Estonias förlisning väcker frågor inom tre områden, ofta glider
            dock frågeställningarna in i varandra.
          </note>
          <note>
            Det gäller sjövärdigheten, det gäller kommissionens arbete och
            det gäller de svenska myndigheternas agerande.
          </note>
          <note>
            Kommissionen hävdar i sin slutrapport att Estonia var sjövärdig
            vid avgången från Tallinn, trots att väldigt många uppgifter visar
            på betydande brister.
          </note>
          <note>
            Sverige hade åtagit sig ett ansvar att hjälpa Estland med en
            modern sjösäkerhetsorganisation. Uppdraget låg hos Sjöfartsverket
            och svenska inspektörer fanns på plats i Tallinn, befullmäktigade
            av den estniska regeringen att utföra inspektioner för den estniska
            statens räkning.
          </note>
          <note>
            Sjöfartsverket inspekterade också Estonia vid omregistreringen
            till estnisk flagg och vid det tillfället noterades ett sjuttiotal
            allvarliga brister. Bl.a. saknade
          </note>
          <note>
            Estonia giltiga certifikat.
          </note>
          <note>
            Det finns inga noteringar om att dessa fel någonsin åtgärdades
            och ingen uppföljning gjordes uppenbarligen vid något av de sex
            tillfällen som Estonia genomgick hamnstatskontroller i Stockholm.
          </note>
          <note>
            Dagen före förlisningen genomförde två svenska inspektörer och
            åtta estniska en stor inspektion i Tallinn. 14 allvarliga fel
            protokollfördes, flera så allvarliga att Estonia inte skulle fått
            lämna hamnen innan felen avhjälpts. Så skedde dock icke.
          </note>
          <note>
            Det i Tallinn upprättade protokollet överlämnades den 5 november
            i original till haverikommissionen, men denna åberopar i stället,
            i slutrapporten, en förfalskad kopia som bevis för att Estonia
            var sjövärdig.
          </note>
          <note>
            Hur denna förfalskning har tillkommit och vem som har genomfört
            den går inte att härleda, och ingen myndighet har längre någon
            möjlighet att granska haverikommissionens arbete.
          </note>
          <note>
            Denna gemensamma kommission bildades dagen efter haveriet. Den
            saknade folkrättslig förankring och har inte varit ansvarig inför
            någon. Den hade inget gemensamt kansli, inget gemensamt diarium
            och i dag finns inget arkiv. I praktiken kom kommissionen att
            bestå av tre fristående nationella utredningar.
          </note>
          <note>
            Det finns ett omfattande regelverk om utredning av fartygsolyckor
            i sjölagen. Det finns en speciell lagstiftning för den svenska
            haverikommissionens arbete, och det finns ett antal internationella
            IMO-
          </note>
          <note>
            konventioner som Sverige - och även Estland - har förbundit sig
            att följa, i det här fallet närmast A 440
          </note>
          <note>
            och A 637.
          </note>
          <note>
            Hela detta regelverk sopades undan. Ingen sjöförklaring hölls
            och inga vittnesupptagningar skedde i domstol. Ingen som uttalade
            sig gjorde det under ed.
          </note>
          <note>
            De flesta inblandade hördes inte alls. Den person som speciellt
            anställdes av kommissionen för att sköta vittnesmålen blev uttryckligen
            förbjuden av kommissionens svenska ordförande att genomföra sin
            uppgift och lämnade därför kommissionen.
          </note>
          <note>
            Jag har svårt att tro att Olof Forsberg, den svenska ordföranden,
            misskötte utredningen av brist på kunskap. Han är en erfaren jurist.
            Men då uppstår frågan varför han agerade som han gjorde. I andra
            fall hade
          </note>
          <note>
            Olof Forsberg troligen blivit åtalad för tjänstefel, men nu har
            han i stället av regeringen utnämnts till lagman i Svea Hovrätt.
          </note>
          <note>
            Båtens position och färdväg är en annan väsentlig fråga i varje
            haveri. Men när det gäller Estonia var det länge oklart var haveriet
            skedde. Under hand lämnades olika uppgifter. Den i slutrapporten
            redovisade färdvägen stämmer dåligt med andra vittnesuppgifter,
            och när båten återfanns lämnade den finska kommissionsmedlemmen
            Lehtola medvetet vilseledande information om fyndplatsen. Ingen
            som helst förklaring har lämnats till varför så skedde.
          </note>
          <note>
            Resan fram till haveriplatsen borde kunna klarläggas med den
            finska kustbevakningens radarplott, men just för denna natt och
            just för denna båt saknas alla positionsangivelser. De har försvunnit
            hos den finska marinen.
          </note>
          <note>
            Slutrapporten ger ingen rimlig förklaring till varför så har
            skett.
          </note>
          <note>
            Kommissionens teori baserade sig tidigt på ett brott i det s.k.
            atlantlåset. Låsbulten borde därför vara en av de viktigaste detaljerna
            som kunde styrka denna teori. Bulten bärgades också, men kastades
            tillbaka i havet av kommissionsmedlemmen Börje Stenström.
          </note>
          <note>
            Han var en erfaren tekniker och haveriutredare. Han undanskaffade
            inte bevismaterial av bristande kunskap, men dessvärre är han
            senare avliden så vi kan aldrig få veta varför han sände låsbulten
            tillbaka till havsbotten.
          </note>
          <note>
            Det sjunkförlopp som kommissionen återger i slutrapporten och
            som baseras på teorin om det brustna atlantlåset har av en samstämmig
            nationell och internationell expertis dömts ut som helt orimligt.
            Inte ens kommissionens egna ledamöter stöder längre denna teori,
            och enbart detta faktum motiverar fortsatta undersökningar.
          </note>
          <note>
            Också lastens sammansättning och stuvning är en väsentlig fråga
            i alla utredningar om sjöolyckor, speciellt i detta fall, eftersom
            det finns starka restriktioner på vilken sorts last som får föras
            i passagerarfärjor. Haverirapporten redovisar praktiskt taget
            ingenting. Estonias manifest upptog 38 lastbilar, men ytterligare
            två bilar fanns med ombord, en Scania med registreringsnummer
            AG 565, förd av en Gunnar
          </note>
          <note>
            Gobins, och ytterligare en Scania med nummer NRY
          </note>
          <note>
            806, körd av Leo Sillanpää. Varför fanns inte dessa med på manifestet,
            vilken last hade de, hur tunga var de och varför sändes manifestet
            denna kväll inte med fax till tullen i Värtan, på det sätt som
            skedde vid alla andra avgångar? Frågetecknen kvarstår, slutrapporten
            lämnar inga besked.
          </note>
          <note>
            Under hösten genomfördes dykningar vid vraket av Sjöfartsverket.
            Dessa skedde på regeringens uppdrag, och officiellt angavs att
            verket skulle utvärdera möjligheterna till en bärgning.
          </note>
          <note>
            Det som skedde i verkligheten var något helt annat. Bl.a. genomsöktes
            fartygets brygga, men ingen identifiering av de påträffade personerna
            har publicerats. Det här har varit en central fråga i hela utredningen
            och ledde till att den estniske huvudordföranden Andi Meister
            lämnade kommissionen.
          </note>
          <note>
            Samtidigt med Sjöfartsverkets dykningar uppträder andra dykare
            vid vraket. Vilka var de? Vilka uppdrag hade de, och vem var deras
            uppdragsgivare?
          </note>
          <note>
            Slutrapporten ger ingen förklaring.
          </note>
          <note>
            Uppenbart är också att Sjöfartsverket ägnat mycket tid och stora
            kostnader åt att låta genomsöka ett antal hytter, där man bl.a.
            letat efter en dokumentportfölj tillhörig Alexander Voronin. Officiellt
            förnekar Sjöfartsverket genom Johan Fransson all kännedom om dessa
            undersökningar, all kunskap om Alexander Voronin. Ändå kan man
            klart utläsa av bandutskrifterna att Sjöfartsverket lagt åtskilliga
            dyktimmar på detta uppdrag. Man fann uppenbarligen också portföljen,
            men vart tog den vägen och vad innehöll den som var så intressant?
          </note>
          <note>
            Vad är det för en dunkel sanning som finns där nere på Finska
            vikens botten och vars framkomst till varje pris måste förhindras
            med dykförbud, med militär övervakning och med gravfridslag?
          </note>
          <note>
            Sedan slutrapporten kom har många nya uppgifter framkommit. Det
            krav på återupptagen utredning som ställs i IMO-konventionen A849,
            som också Sverige har undertecknat, uppfylls med råge.
          </note>
          <note>
            Därmed, fru talman, ber jag få yrka bifall till reservation nr
            15.
          </note>
          <note type="speaker">
            Anf. 100 CLAES-GÖRAN BRANDIN (s):
          </note>
          <note>
            Fru talman! Alltsedan den tragiska natten när M/S
          </note>
          <note>
            Estonia förliste har ärendet hanterats på regeringsnivå, tillsammans
            med företrädare för partierna i riksdagen. I vårt betänkande hänvisar
            vi till följande: Den
          </note>
          <note>
            19 april i år avslog regeringen framställningar om en ny utredning.
            Regeringen konstaterade att det inte framkommit några nya omständigheter.
            Det fanns inget som tydde på att haveriförloppet väsentligt avvikit
            från redovisningen i haverikommissionens slutrapport. Detta beslut
            föregicks både av ett remissförfarande och ett flertal informations-
            och samrådsmöten med företrädare för riksdagspartierna.
          </note>
          <note>
            Regeringen har också gett Styrelsen för psykologiskt försvar,
            SPF, i uppdrag att samla in och sammanställa information om förlisningen.
            Med utgångspunkt i slutrapporten ska SPF komplettera faktamaterialet
            med ett exempel på hur fartyget kan ha vatttenfyllts. Vid utskottets
            sammanträde den 30 oktober informerade statsrådet Mona Sahlin
            utskottet om regeringens beslut den 19 april. Då redogjorde också
            generaldirektör Björn Körlof för regeringens uppdrag till SPF.
          </note>
          <note>
            Fortfarande ställs många frågor kring Estonia, inte minst om
            vattenfyllningen och sjunkförloppet. Utskottet utgår därför från
            att SPF arbetar skyndsamt.
          </note>
          <note>
            Vi förutsätter också att SPF återkommer till regeringen om man
            finner att något annat område bör belysas.
          </note>
          <note>
            Fru talman! Jag sade inledningsvis att Estoniafrågan har hanterats
            på regeringsnivå tillsammans med företrädare för riksdagspartierna.
            Därför deltar jag inte i den fortsatta debatten utan överlämnar
            detta till statsrådet Mona Sahlin. Jag står också bakom Monica
          </note>
          <note>
            Öhmans yrkande i detta ärende.
          </note>
          <note type="speaker">
            Anf. 101 Statsrådet MONA SAHLIN (s):
          </note>
          <note>
            Fru talman! Drygt sju år har gått sedan M/S Estonia förliste.
            Låt mig redan från början och ännu en gång säga; för det behöver
            sägas många gånger: Det begicks fel, och det har begåtts fel under
            dessa sju år.
          </note>
          <note>
            En del av de felen är av den arten att de inte går att reparera.
            En del av felen är sådana att de går att med arbete förändra.
            Men för allt som har skett under de här sju åren gäller en sak
            gemensamt, och det måste vi alla ta till oss: Det går att lära
            och att ärligt dra slutsatser för att förändra. Estonia har lärt
            oss mycket och kommer att fortsätta att göra det.
          </note>
          <note>
            Det här har redan påverkat sjösäkerhetspolitiken på många områden.
            Sjösäkerheten sedan den tragiska natten för drygt sju år sedan
            har förändrats. Det internationella samarbetet kring sjösäkerheten
            har förstärkts. Hur information ser ut om stora olyckor och katastrofer
            har förändrats. Hur man bemöter anhöriga och deras uppgifter vid
            stora katastrofer har förändrats. Hur man lyssnar och tar till
            vara överlevandes synpunkter och vittnesmål har också förändrats.
          </note>
          <note>
            Mycket har hänt, och mycket måste fortsätta att hända.
          </note>
          <note>
            Men det är också så att många frågor lever kvar.
          </note>
          <note>
            Jag är dessutom övertygad om att de kommer att fortsätta att
            göra det, och man måste fortsätta att ställa dem. Det finns ingen
            fråga som inte bör ställas och inte heller någon fråga som inte
            bör tas på allvar.
          </note>
          <note>
            Däremot tror jag att alla är väldigt medvetna om att många av
            de svar som finns - det hävdar jag inte minst apropå det senaste
            som vi hörde - inte godtas av alla. Det har varit och kommer att
            fortsätta att vara mycket av trauma runt Estonia.
          </note>
          <note>
            Det som jag vill koncentrera mig på i dag är att ge kammarens
            ledamöter en bild av hur arbetet nu ska fortsätta när det gäller
            de frågeställningar som regering och myndigheter har ett ansvar
            för.
          </note>
          <note>
            Till att börja med - och det är väl bekant för kammaren efter
            trafikutskottets betänkande och regeringens beslut i våras - har
            vi ännu en gång avvisat kraven på en ny utredning. Jag vill bara
            helt kort upprepa att det bl.a. är så att Sverige inte bestämmer
            självt i denna fråga. Vi äger gemensamt både sorgen och ansvaret
            för fortsättningen för Estonia med framför allt Estland och Finland.
          </note>
          <note>
            Jag kan bara upprepa det som vi gemensamt fann i våras efter
            ännu en genomgång, nämligen att vi inte har sett några nya omständigheter
            som skulle tyda på att själva haveriförloppet inte finns på ett
            godtagbart sätt beskrivet i Haverikommissionens rapport. Däremot
            ser både regeringen och de partier som hela tiden har överlagt
            om detta att det är viktigt att gå vidare på flera av områdena.
            Det handlar dels om utvecklingen inom sjösäkerhetsområdet, som
            måste förbättras på åtskilliga punkter, dels om att tydligt klargöra
            vilka sjösäkerhetsåtgärder som har vidtagits sedan Estonias förlisning
            så att också fler tydligt kan se vad som har hänt. Det handlar
            också om att ännu tydligare inte bara informera allmänheten om
            vilka åtgärder som har vidtagits för att förhindra framtida olyckor,
            men också visa på de fakta och uppgifter som finns så att fler
            kan söka efter svar och fortsätta att forska i det som fortfarande
            är oklart.
          </note>
          <note>
            Jag vill nämna några av de områdena. Bl.a. handlar det, som har
            nämnts tidigare, om den faktabank om Estonia, eller den nationella
            minnesbank om Estonia, som Styrelsen för psykologiskt försvar
            har fått i uppdrag att sammanställa. Den handlar inte bara om
            att kunna lämna relevant information om det som finns, kunskaper
            och fakta på många olika myndigheter och ställen, dvs. de ska
            finnas åtkomliga enkelt och tydligt. Det handlar också om att
            möjligheten kanske finns att få svar på fler av de frågor som
            ställs.
          </note>
          <note>
            T.ex. reses fortfarande många frågor runt själva sjunkförloppets
            slutskede, som jag också tänkte återkomma till lite senare. Därför
            kommer SPF:s faktabank att innehålla material om detta.
          </note>
          <note>
            De uppgifter jag har tyder på att faktabanken ska kunna vara
            klar till nästa höst. Det kommer att vara inte ett kortsiktigt
            arbete utan något som jag är övertygad om kommer att finnas kvar
            så länge jag lever och andas. Minnesbanken om Estonia är något
            som hela nationen behöver ha tillgång till och behöver lära av
            och om.
          </note>
          <note>
            En annan punkt där det har skett åtskilligt redan men där det
            absolut behöver ske mer i fortsättningen handlar om sjösäkerheten.
            Det gäller både forskningen om det som direkt hände vid förlisningen,
            men också om hur vi kan komma vidare med de svaga punkter som
            finns när det handlar om sjösäkerheten.
          </note>
          <note>
            Som kammaren väl är medveten om har bl.a. i detta syfte Vinnova,
            Verket för innovationssystem, fått i uppdrag att fördela resurser
            till forskning runt området, både under detta år och under de
            två kommande åren. Verket har hittills godkänt 13 ansökningar
            för en mängd olika områden. Koncentrationen nu har i första hand
            handlat om forskning runt de tekniska frågeställningarna, t.ex.
            om bogvisiret eller stabiliteten i fartyg. Det handlar t.ex. om
            att lära och förstå om sjunkförloppen, hur man vid den typen av
            katastrofer med hjälp av konstruktionsförändringar ska kunna hålla
            fartyg flytande i upprätt läge.
          </note>
          <note>
            Nästa omgång forskningsområden kommer att handla om evakueringssystem
            och livbåtar. Det kommer att bli aktuellt i början av nästa år.
            Inte minst detta område återkommer ofta, dvs. hur man vid den
            typen av olyckor ska få ett tryggare system med tillgång till
            livbåtar och evakueringssystem. Vi har alla på näthinnan hur detta
            brast å det förskräckligaste under Estonianatten.
          </note>
          <note>
            Forskningen behöver gå vidare, inte bara det som sker runt Vinnova
            utan också i fortsättningen. I detta syfte anordnades ett sjösäkerhetsseminarium
            under hösten detta år, där bl.a. EU-kommissionen, FN-
          </note>
          <note>
            organet IMO, nordiska sjöfartsmyndigheter, Vinnova, tekniska
            högskolor och anhörigföreningar deltog. Det var framför allt fyra
            områden där man konstaterade att man behövde komma längre.
          </note>
          <note>
            Första området handlade om konsumentintresset för sjösäkerhet,
            dvs. resenärers förmåga och kunskap att bevaka om fartygen håller
            en hög sjövärdighetsnivå.
          </note>
          <note>
            Det andra området var säkerhetskulturen inom sjöfarten. Där finns
            det en hel del att lära av de yngre transportslagen, t.ex. luftfarten.
            Där finns mycket att göra både inom IMO och inom EU, t.ex. att
            inspektionen av fartygen verkligen fungerar. Frågan har berörts
            tidigare.
          </note>
          <note>
            Det tredje området var livräddningsutrustningen.
          </note>
          <note>
            Den måste förbättras, inte minst för hårt väderlag i vår del
            av världen. Här är det ofta väldigt kallt, och det spelar inte
            så stor roll om livräddningsutrustningen fungerar om man ändå
            dör av att ligga i kallt vatten under relativt kort tid. Alltså
            måste kraven på själva livräddningsutrustningen och evakueringssystemen
            vara väl anpassade till vår del av världen.
          </note>
          <note>
            Det sista området som seminariet pekade på handlade om forskningen
            om sjösäkerheten.
          </note>
          <note>
            Regeringen kommer att få en redovisning av seminariet under den
            här månaden. Det är ett ytterligare underlag för att gå vidare.
            Ingenting av detta är färdigt utan måste fortsätta att förändras.
          </note>
          <note>
            Nästa område jag vill nämna, som jag tycker nämns för sällan
            i diskussionerna om Estonia, är gravfridsavtalet och den mycket
            tydliga ambition som alla de tre länder som närmast berördes av
            katastrofen hela tiden har haft att få alla Östersjöns kustländer
            att ansluta sig till.
          </note>
          <note>
            För inte så länge sedan beslöt den litauiska regeringen att underteckna
            Estoniaavtalet. I nuläget är det
          </note>
          <note>
            Tyskland som står utanför. Regeringen fortsätter intensivt att
            försöka förmå Tyskland att ansluta sig, så att vi därmed har ännu
            en pusselbit i hur vi skyddar och bevakar Estonia som gravplats.
          </note>
          <note>
            Jag vill också nämna att EU-kommissionen i december i år kommer
            att lägga fram förslag till direktiv där det man kallar Stockholmsöverenskommelsen
            inkluderas i EG-lagstiftningen. Stockholmsöverenskommelsen tillkom
            som en direkt följd av M/S Estonias förlisning. Den handlade om
            att komma till rätta med de allvarliga säkerhetsproblemen för
            det man kallar för roropassagerarfartyg. Sverige är ett av de
            åtta länder som i februari 1996 tecknade överenskommelsen. Vi
            ser självfallet väldigt positivt på att
          </note>
          <note>
            EU-kommissionen nu lämnar förslag om hur detta ska inlemmas i
            hela EG-lagstiftningen.
          </note>
          <note>
            Det här är den information och de frågeställningar där jag ville
            vara med i denna diskussion i kammaren i dag. Jag vill understryka
            att det hela tiden handlar om att ställa frågor och att vara oerhört
            medvetna om att svaren inte är godtagbara för alla eftersom mycket
            av de fel och händelser som har skett inte går att göra om. De
            fel som det går att dra lärdomar av måste hela tiden påverka hur
            vi ser på sjösäkerheten, på sjösäkerhetssystemen, på forskningen
            och på sjöfartspolitiken, så att Estonia på det sättet bidrar
            till att den olyckan inte ska upprepas - i den mån det går.
          </note>
          <note type="speaker">
            Anf. 102 TOM HEYMAN (m) replik:
          </note>
          <note>
            Fru talman! Statsrådet uppehåller sig mycket vid själva haveriförloppet.
            Om bara faktabanken kommer till stånd kommer man att få klart
            för sig hur detta har skett.
          </note>
          <note>
            Så blir det naturligtvis inte. Det haveriförlopp som är beskrivet
            är teoretiskt omöjligt för ett sådant haveri. Alla som har räknat
            på detta vet att båten inte kunde sjunka på detta sätt utan en
            vatteninträngning under bildäck. Det låg liksom inte i haveriförloppet.
          </note>
          <note>
            Därför blir hela faktabanken en tom gest eftersom
          </note>
          <note>
            Styrelsen för psykologiskt försvar inte har resurser eller kompetens
            att göra några alternativa beskrivningar. Man kan bara utgå från
            det material som finns.
          </note>
          <note>
            Stockholmsöverenskommelsen, som ministern åberopar, utgår också
            från det haveriscenario som innebar att båten tappade stabilitet
            genom vatten på bildäck. Men det var uppenbarligen inte problemet.
          </note>
          <note>
            Så sent som i dag kommer nya teorier om varför hon sjönk, nämligen
            genom att ventilationskanaler skulle ha brustit. Så är vi inne
            i en ny gissningstävlan, som inte blir färdigutredd därför att
            alla krav på ny utredning hela tiden avvisas.
          </note>
          <note type="speaker">
            Anf. 103 Statsrådet MONA SAHLIN (s) replik:
          </note>
          <note>
            Fru talman! Jag måste på det bestämdaste protestera mot det sätt
            som Tom Heyman beskriver det på.
          </note>
          <note>
            Han använder en klassisk metod i retoriken som är förkastlig.
            Han säger: Alla vet. Alla experter är ense.
          </note>
          <note>
            Det är inte sant. Det gäller att hålla reda på skillnaden mellan
            haveriförlopp och sjunkförlopp. Det handlar dessutom om att hålla
            reda på vad en haverikommission har för faktiska uppgifter. Att
            reda ut orsaken till ett haveri är Haverikommissionens uppgift.
            Det är en helt annan sak var ansvaret ligger. Det har aldrig varit
            och är inte heller en haverikommissions uppgift.
          </note>
          <note>
            När det gäller haveriförloppet hävdar jag fortfarande att regeringen
            tillsammans med de andra regeringarna inte har sett någon uppgift
            som tyder på att själva förloppet för haveriet som Haverikommissionen
            beskriver skulle vara felaktigt.
          </note>
          <note>
            Däremot finns det mycket funderingar om hur själva sjunkförloppet
            gick till, hur vattnet kom in, när, genom vilka dörrar, genom
            vilka fönster och genom vilka ventiler. Det finns tusentals varianter
            på sjunkförloppet, som det gäller att via forskning - regeringen
            avsätter nu resurser till det - lära sig mer om. Om ett haveri
            inträffar ska båtar som Estonia kunna hålla sig flytande i upprätt
            skick längre, så att det är möjligt att evakuera och rädda de
            människor som finns ombord.
          </note>
          <note>
            Jag påstår att det är felaktigt när Tom Heyman använder det fula
            greppet att säga att alla experter är överens. Regeringen försöker
            hålla sig till att se fakta och söka svar där man är osäker på
            fakta. Det är det vi koncentrerar oss på, både nu och i fortsättningen.
          </note>
          <note type="speaker">
            Anf. 104 TOM HEYMAN (m) replik:
          </note>
          <note>
            Fru talman! Jag vet inte vilka uppgifter ministern inte har tagit
            del av. Det har funnits gott om uppgifter som ger en helt annan
            bild än den här.
          </note>
          <note>
            Tidigare har kraven på en ny utredning hela tiden avslagits från
            Regeringskansliet med hänvisning till de anhörigas besked. Det
            här höll man på med ända fram till i våras, när plötsligt anhörigföreningen
            Agnef också började säga att det behövs en utredning som klargör
            detta.
          </note>
          <note>
            Jag har i dag fått ytterligare ett brev med posten.
          </note>
          <note>
            Det är från Odd Lundkvist och hans hustru. De inleder så här:
          </note>
          <note>
            "Den 28 september 1994 förliste M/S Estonia och
          </note>
          <note>
            852 personer miste sina liv, vår dotter Charlotta är en av dem."
          </note>
          <note>
            De avslutar brevet så här:
          </note>
          <note>
            "Efter sju år lever 'Estoniaaffären' fortfarande trots att man
            från officiellt håll på olika sätt försökt lägga locket på, den
            kommer inte att ta slut genom att ämnet ignoreras. Lösningen måste
            arbetas fram genom framsynta politiska beslut. En ny oberoende
            haveriutredning är den enda lösningen att få fram sanningen om
            Estonias förlisning."
          </note>
          <note>
            Det är också en anhörigröst, fru minister.
          </note>
          <note type="speaker">
            Anf. 105 Statsrådet MONA SAHLIN (s) replik:
          </note>
          <note>
            Fru talman! Jag har träffat både Odd Lundkvist och många andra
            anhöriga åtskilliga gånger. Jag vet vad Odd känner och förstår
            honom.
          </note>
          <note>
            Jag vet också att "gruppen anhöriga" ser väldigt olika på vilka
            frågor som de litar på svaren på och om de vill se en ny utredning
            eller inte. Det gäller att förmå sig att se individer, och inte
            använda "gruppen anhöriga" i någon riktning.
          </note>
          <note>
            Här står vi i Sveriges riksdag och diskuterar detta.
          </note>
          <note>
            Jag har redogjort för en mängd uppgifter som regeringen arbetar
            med nu, initiativ som har tagits och forskning som inleds. Tom
            Heyman har mage att påstå att någon försöker lägga locket på eller
            försöker ignorera. Det är inte heller sant.
          </note>
          <note>
            Diskussionen om Estonia är oerhört viktig, och den måste fortsätta
            att föras, även i de frågor som jag i dag inte vet svaren på.
            Men ingen ska säga annat än att efter alla de fel som har begåtts
            är det ingen som försöker ignorera eller vara tyst i Estoniafrågan,
            utan vi försöker lära oss hur sjösäkerhetspolitiken ska se ut
            i framtiden och hur den ska förändras. Det är det ansvar som jag
            tycker är viktigast av allt.
          </note>
          <note type="speaker">
            Anf. 106 ROLF ÅBJÖRNSSON (kd):
          </note>
          <note>
            Fru talman! Till att börja med vill jag för Kristdemokraternas
            räkning yrka bifall till reservation 15
          </note>
          <note>
            under punkt 35.
          </note>
          <note>
            Först och främst tycker jag att det är egendomligt att en sådan
            här sakfråga förs in under den allmänna budgetdebatten. En sådan
            här sak borde avhandlas för sig och på det viset få den belysning
            i debatten som den förtjänar. Det här är inget speciellt för just
            Estoniafrågan, utan det förekommer titt som tätt i övrigt också.
            Jag reagerar alltid med största ovilja och motvilja mot detta
            sätt att sköta saker och ting. Det är ett konstitutionellt fel.
          </note>
          <note>
            Sedan går jag över till själva saken. Vi har alltså reagerat
            på ett avgränsat område inom denna sak, och det gäller Haverikommissionens
            rapport. Vi misstänker på goda grunder att den i många avseenden
            är felaktig, vilseledande och otjänlig för sitt ändamål.
          </note>
          <note>
            Det är utomordentligt olyckligt när man får fram en sådan här
            produkt i ett offentligt sammanhang. Vi i de moderna västdemokratierna
            blir mer och mer varse vilken betydelse institutionerna har för
            ett lands utveckling och välstånd. I det här fallet är det naturligtvis
            väldigt tunga institutioner, eftersom det ytterst är regering
            och riksdag som är inblandade i ett utredningsförfarande som nästan
            till en del skulle kunna jämställas med ett rättsligt förfarande
            inom domstolsväsendets ram.
          </note>
          <note>
            Kraven på en sådan här utredning måste självfallet vara höga.
            Mot den bakgrunden är det naturligtvis väldigt viktigt att det
            här sköts på bästa sätt.
          </note>
          <note>
            Nu har vi hört statsrådet Mona Sahlin medge att här har begåtts
            fel och misstag. Det är gott och väl att hon kan säga det. Det
            vore konstigt annars - vi människor gör fel och misstag. Men vi
            har också möjligheter att i mångt och mycket rätta till dem.
          </note>
          <note>
            Statsrådet ägnar rätt mycket tid åt olika aktiviteter som görs
            från regeringens sida och även från andra för att förbättra saker
            och ting med hänsyn till vad som har hänt.
          </note>
          <note>
            Det är naturligtvis utomordentligt värdefullt.
          </note>
          <note>
            Men i det här sammanhanget skulle man egentligen vilja koncentrera
            sig på hur vi hanterar Haverikommissionens betänkande, som har
            utsatts för sådan avsevärd kritik - och som det förefaller en
            utomstående i många avseenden ganska välgrundad kritik.
          </note>
          <note>
            Jag kan inte förstå annat än att regeringen också är inne på
            att detta nog inte är helt bra. Därför ger den myndigheten Styrelsen
            för psykologiskt försvar i uppdrag att samla in fakta och att
            hålla en faktabank tillgänglig.
          </note>
          <note>
            Jag och mitt parti har nog en känsla av att vi här söker någon
            form av sammanställning av det material som finns och en belysning
            av vad det materialet har för faktamässig innebörd om vad som
            har hänt såvitt man i dag kan komma fram med gällande kunskaper.
          </note>
          <note>
            Det ser inte ut som om denna myndighet ens skulle ha det uppdraget,
            utan det är mer fråga om något slags bibliotek. Detta är inte
            tillfyllest.
          </note>
          <note>
            Sverige måste äga frågan när det gäller att vi själva kan ta
            på oss att göra en kvalificerad genomgång av detta material utan
            att på något sätt kränka gravfriden eller över huvud taget beröra
            den sidan av saken.
          </note>
          <note>
            Detta är i stället ett administrativt och intellektuellt tekniskt
            arbete. Det borde vara fullt möjligt att göra detta, och även
            ganska behjärtansvärt. Om vi inte får till stånd denna form av
            genomgång så kommer nämligen den här frågan att leva sitt eget
            liv och bli något av en varböld i det offentliga samtalet.
          </note>
          <note>
            Det är ganska svårt att förstå varför man inte kan ta detta steg.
            I och med detta verkar man komma en bit på väg, men ändå inte
            riktigt ända fram. Här sägs det i en mening som jag har väldigt
            svårt att förstå någonting om att myndigheten ska göra ett exempel
            på hur fartyget i sjunkförloppets slutskede kan ha vattenfyllts.
            Det låter väldigt konstigt - som om man gör något slags intellektuell
            övning med det värde det hava kan. Det är väl inte det som man
            egentligen är ute efter, utan man vill ju veta hur nära sanningen
            man kan komma. Det är det som vi som intressenter i den här frågan
            vill ha klarlagt. Det är möjligt att detta ligger bakom det hela,
            men att det inte riktigt går att ta till sig det med den här skrivningen.
            Det skulle i och för sig vara mycket intressant att få detta belyst,
            möjligen från utskottets ledamöter som kanske bättre kan begripa
            sig på skrivningen.
          </note>
          <note>
            Statsrådet Mona Sahlin talar mycket om forskning och om andra
            aktiviteter. Det är oerhört värdefullt och bra. Frågan är om inte
            just ett sådant här samlat utlåtande om alla dessa fakta skulle
            kunna vara ett bra underlag för fortsatt forskning.
          </note>
          <note>
            Med detta ber jag att få tacka för ordet, fru talman.
          </note>
          <note type="speaker">
            Anf. 107 LARS ÅNGSTRÖM (mp):
          </note>
          <note>
            Fru talman! Ärade ledamöter i kammaren! Protokollsläsare! Det
            händer ibland att man får frågan varför det är så viktigt att
            söka ökad klarhet kring
          </note>
          <note>
            Estonias förlisning. Svaret på den frågan är att om man inte
            vet hur förlisningen och sjunkningsförloppet gick till så kan
            man inte heller vidta rätt åtgärder för att förhindra en liknande
            olycka i framtiden. Till stor del handlar alltså denna debatt
            och de frågor som ställs om den framtida sjösäkerheten. Det är
            precis detta som vi kan lära oss mycket om av det som hände för
            sju år sedan.
          </note>
          <note>
            Den internationella haverikommissionens rapport, som presenterades
            1997, gav en bild av hur det hela hade gått till. Jag trodde själv
            fram till för drygt ett år sedan att det var ungefär så det gick
            till - bogvisiret ramlar av och drar upp bilrampen, det kommer
            in vatten i fartyget och det förliser. Som de allra flesta människor
            i samhället noterade jag förvisso att det framfördes kritik i
            debattartiklar. Det gör det ju mot i stort sett alla större utredningar.
            Vi vet av erfarenhet att de som engagerar sig i sådana här utredningar
            är alltifrån rättshaverister till frustrerade anhöriga och privatspanare
            av olika slag. Jag hade uppfattningen att det här handlade om
            det ända till den dag då jag läste att kritiken kom från helt
            andra håll. När jag satte mig in i ärendet visade det sig att
            kritiken fördes fram från de tyngsta och mest välrenommerade skeppstekniska
            institutionerna i det här landet - Institutionen för marin teknik
            på Chalmers i Göteborg,
          </note>
          <note>
            Institutionen för skeppsteknik på Kungl. Tekniska högskolan,
            Statens skeppsprovningsanstalt - SSPA,
          </note>
          <note>
            Sveriges Fartygsbefälsförening och Internationella
          </note>
          <note>
            Transportarbetarefederationen med fem miljoner medlemmar. Då
            förstod jag att detta är kritik som inte handlar om rättshaverister,
            frustrerade människor och privatspanare, utan detta är kritik
            som bygger på en helt annan kunskap om och insikt i de här frågorna.
          </note>
          <note>
            Jag har läst olika uttalanden. En välrenommerad professor på
            Chalmers hävdar att den internationella haverikommissionens rapport
            har vilseledande information. Från Sveriges Fartygsbefälsförening
            hävdar man att hela den samlade sjöfartsvärlden har en annan uppfattning
            om haveriförloppet än den internationella haverikommissionen har.
          </note>
          <note>
            De frågor som kanske har rönt störst uppmärksamhet är frågor
            som har förblivit obesvarade under dessa sju år. Det gäller delvis
            det som flera andra talare har varit inne på, dvs. sjunkningsförloppet.
            Hur kan ett fartyg som får in vatten högt uppe på bildäcket, ovanför
            vattenytan, sjunka så snabbt som på 35-40
          </note>
          <note>
            minuter? Erfarenheter från andra bilfärjor, som den polska Jan
            Heweliusz och den engelska Herald of
          </note>
          <note>
            Free Enterprise, visar att fartygen slår runt så fort de får
            in vatten ovanför vattenlinjen. De kan sedan bli flytande i timmar
            eller t.o.m. i dagar. Vid andra fartygsolyckor, t.ex. Titanic
            eller den grekiska färjan
          </note>
          <note>
            Express Samina, sprang fartygen läck och fick in vatten under
            vattenlinjen. Då gick sjunkningsförloppet väldigt snabbt - på
            25 minuter i det grekiska exemplet.
          </note>
          <note>
            Det är ett faktum att den internationella haverikommissionen
            inte har kunnat förklara hur Estonia kunde sjunka på så oerhört
            kort tid om det bara var så att det hade kommit in vatten uppe
            på bildäck. Man medger i dag att man inte kan förklara detta.
          </note>
          <note>
            Den andra stora frågan gäller fartygets sjövärdighet. Var fartyget
            sjövärdigt eller inte? Den internationella haverikommissionen
            hävdar i sin rapport att fartyget var sjövärdigt. Men så sent
            som i april i år hävdade statsrådet Mona Sahlin och den nuvarande
            ordföranden för Haverikommissionen Ann-Louise
          </note>
          <note>
            Ekborg att Estonia inte var sjövärdigt.
          </note>
          <note>
            All intellektuell hederlighet säger att just de två frågetecknen
            att sjunkningsförloppet inte är förklarat och att fartyget inte
            var sjövärdigt - tvärtemot vad den internationella haverikommissionen
            hävdar -
          </note>
          <note>
            borde föranleda nytt utredande eller kompletterande granskningar.
          </note>
          <note>
            Men utöver de här två tunga frågetecknen finns det en lång rad
            andra frågor som är obesvarade. Jag tänker bara nämna tre av dem
            som är ganska illustrativa, lättbegripliga och framför allt bevisbara.
          </note>
          <note>
            Den första är att det finns hål och olika former av skrovskador
            på fartygsvraket som inte nämns eller förklaras i den internationella
            haverikommissionens rapport. Det finns bilder. Senast i går lade
            jag på min egen hemsida ut bilder på hål och skrovskador som är
            av den karaktären att man undrar: Vad är det som har hänt här?
            Varför finns det här inte förklarat i den internationella haverikommissionens
            rapport? Har skadorna någonting med förlisningen att göra, eller
            hur har de annars uppkommit?
          </note>
          <note>
            Jag skulle vilja ställa frågan till Folkpartiet varför man inte
            vill bifalla förslaget om att granska kritiken på just den här
            punkten, mot att skrovskador och hål inte kommenteras i den internationella
            haverikommissionens rapport.
          </note>
          <note>
            Den andra frågan är hamnstadsprotokollet.
          </note>
          <note>
            Timmarna innan Estonia lämnade Tallinn för sin allra sista resa
            genomfördes en besiktning, en s.k.
          </note>
          <note>
            hamnstadskontroll, av fartyget. Det var det svenska sjöfartsverket
            med estniska kolleger som i flera timmar var ombord på fartyget
            och i sina protokoll markerade en lång rad olika fel och brister
            på fartyget.
          </note>
          <note>
            Fem av dessa fel var av så allvarlig karaktär att de enligt internationella
            regler måste åtgärdas innan fartyget fick lämna hamn. Fartyget
            lämnade hamn utan att felen åtgärdades.
          </note>
          <note>
            I den internationella haverikommissionens huvudrapport har man
            publicerat hamnstadsprotokollet. Det märkliga med protokollet
            är att det svenska sjöfartsverkets brevhuvud är bortredigerat
            och att den spalt där notapparaten finns, som visar att fem av
            anmärkningarna var av så allvarlig karaktär att fartyget skulle
            förbjudits att lämna hamn, också är borttagen. Det kan man se
            om man jämför med originalprotokollen.
          </note>
          <note>
            Där finns anmärkningarna och Sjöfartsverkets logotyp med. Varför
            har det här dokumentet publicerats i den internationella haverikommissionens
            rapport? Ja, det vet vi inte, men vi vet konsekvensen av det.
            Konsekvensen är att det inte går att se det svenska sjöfartsverkets
            ansvar och att det inte går att se att fem av anmärkningarna var
            av sådan karaktär att fartyget skulle förbjudits att lämna hamn
            innan de åtgärdats.
          </note>
          <note>
            Det här är angeläget. Det handlar ju om fartygets sjövärdighet.
            Det var med hjälp av protokollet utan notapparat och utan brevhuvud
            som man hävdade att fartyget var sjövärdigt när det lämnade hamn.
          </note>
          <note>
            Jag vill då ställa frågan till Moderata samlingspartiet: Varför
            vill inte Moderata samlingspartiet att man ska granska kritiken
            på den här punkten för att komma till klarhet med varför protokollet
            ser ut som det gör i den internationella haverikommissions rapport.
            Det här är ju i allra högsta grad en ansvarsfråga.
          </note>
          <note>
            Den tredje frågan är det material som finns från bildäcket på
            fartygsvraket.
          </note>
          <note>
            I oktober och december 1994 filmade man dels med hjälp av dykare,
            dels med hjälp av en s.k. ROV-
          </note>
          <note>
            kamera. Det är en TV-kamera monterad på ett stort radiostyrt
            stativ, ungefär en gånger en meter.
          </note>
          <note>
            I den internationella haverikommissionen säger man att man aldrig
            var inne på bildäcket på Estonia.
          </note>
          <note>
            Svenska myndigheter har också förnekat att de varit inne på bildäcket.
            Men i min hand håller jag en av kopiorna på det officiella bildmaterialet
            från 1994. På bildmaterialet ser man hur kameran är inne på något
            som tycks vara bildäcket, och man hör kameraledningen säga: Vi
            är nu inne på bildäck. Vi rör oss inåt på bildäck. Man ser lastpallar,
            träpallar och cementsäckar, och man hör hur dykledningen hävdar
            att de har en överenskommelse om att inte gå längre in än
          </note>
          <note>
            30 meter på bildäck. Varför är då detta intressant, och varför
            förnekar man att den här kameran har varit inne på bildäck? Ja,
            det finns ingen möjlighet för en
          </note>
          <note>
            ROV-kamera att ta sig in på bildäck. Det finns inga dörrar, och
            bilrampen är i det närmaste stängd med bara en 40-60 centimeters
            springa högst upp. Det innebär att den här filmen har tagits av
            en ROV-
          </note>
          <note>
            kamera som i så fall måste ha kommit in på något annat sätt,
            genom något hål. Något sådant hål nämns inte i den internationella
            haverikommissionens rapport.
          </note>
          <note>
            På det här filmmaterialet kan man också följa kamerans rörelser.
            Högst upp ser man tid i sekunder, timmar och dygn, man ser djupet
            i centimeter, man ser i vilken riktning kameran rör sig. Genom
            att följa sekund för sekund kan man på en bild rita in hur kameran
            rör sig. Även då kommer man fram till att den tar sig in underifrån
            på fartygets bildäck, där den rör sig i ett antal mönster och
            sedan tar sig ut igen.
          </note>
          <note>
            Jag är naturligtvis intresserad av att få svar på frågan: Vad
            är detta för hål? Hur har den här filmen tagits? Varför har man
            förnekat detta eller över huvud taget inte berört det i den internationella
            haverikommissionens rapport? För mig känns det angeläget att få
            svar på dessa frågor. Jag vill ställa frågan till det socialdemokratiska
            partiet: Varför är man inte beredd att bifalla förslaget i motion
            458 om att granska kritiken på den här punkten för att få ökad
            klarhet?
          </note>
          <note>
            Fru talman! Jag har själv författat och varit medförfattare till
            två motioner. Den ena är motion T647
          </note>
          <note>
            som är drygt ett år gammal och har bordlagts i över ett år. Där
            föreslås att man granskar - observera ordvalet - och inte utreder
            fem precisa områden för att öka klarheten. Det här är ett av de
            områden som jag anser att man bör granska. Inget av dessa fem
            yrkanden kräver några nya dykningar. Inget av dem medför några
            stora kostnader. Det är fullt möjligt att göra granskningarna
            utifrån det material som redan finns -
          </note>
          <note>
            filmmaterial och annat. Det märkliga är att i trafikutskottets
            betänkande bemöts inte något enda av dessa yrkanden med ett enda
            ord. Det kan också vara väldigt talande i och för sig.
          </note>
          <note>
            Motion T458 handlar heller inte om att tillsätta en ny utredning,
            utan kraven i motionen, som alltså är en flerpartimotion, handlar
            om att man ska granska relevansen i kritiken av utredningen av
            Estonia som framförs av svensk och internationell expertis, dvs.
          </note>
          <note>
            den tunga välformulerade underbyggda kritiken som förs fram i
            Sverige och internationellt.
          </note>
          <note>
            Även här, fru talman, finner jag först och främst att i trafikutskottets
            betänkande bemöts inte detta krav över huvud taget. Jag har också
            funnit att man inte föreslår att motion T458 avstyrks. Den finns
            över huvud taget inte med i trafikutskottets betänkande.
          </note>
          <note>
            Jag vet inte om det innebär att vi ska behandla motionen i vår
            i stället, eftersom den inte finns nämnd och än mindre har bemötts
            i sitt konkreta yrkande. Vad jag har hört har heller inte trafikutskottet
            på sina sammanträden över huvud taget diskuterat argumentet för
            att granska relevansen i kritiken. Det här tycker jag kanske också
            är talande.
          </note>
          <note>
            Jag tror för egen del att den tystnad som jag tror att många
            upplever kring de här frågorna, professorers och institutioners
            väl underbyggda kritik och den politiska oförmågan att hantera
            de här frågorna, riskerar att leda till ett misstroende inte bara
            mot myndigheter utan också mot oss politiker. Det är vi som har
            ansvar. Jag tror att det här i förlängningen är negativt för samhället
            och tilltron till vår samhällsstruktur.
          </note>
          <note>
            I den här debatten kan jag hålla med om mycket av det som Mona
            Sahlin säger. Man kan inte få svar på alla frågor, och det finns
            många som aldrig blir nöjda med svaren. Men vissa frågor kan man
            få svar på. Jag menar att materialet finns. Det går att skapa
            större klarhet. Jag har heller inte under det här året hört ett
            enda argument mot att man skulle granska relevansen i den kritik
            som förs fram.
          </note>
          <note>
            Jag menar att det här är viktigt. Antingen kommer man fram till
            att kritiken är obefogad, och då har vi problem inom en lång rad
            institutioner i Sverige. Det är professorer och sjösäkerhetsmänniskor
            som i så fall tydligen är inkompetenta, och det bör belysas.
          </note>
          <note>
            Det är ett allvarligt problem. Eller så kommer man fram till
            att en del av den här kritiken är relevant. Då tarvar det en granskning
            och ett sökande efter ökad klarhet. Det kan ju inte vara så att
            det både är irrelevant och relevant. Det måste vara antingen eller.
          </note>
          <note>
            Jag har som sagt fortfarande inte hört, varken från trafikutskottet
            i dess betänkande eller i den här debatten eller från statsrådet,
            ett enda argument för att man inte skulle granska relevansen i
            kritiken. Varför kan vi inte få höra något sakligt skäl till detta?
          </note>
          <note>
            Med det här, fru talman, vill jag yrka bilfall till reservation
            15. Jag hoppas också att jag kan få svar på de frågor jag ställde
            till Folkpartiet, Moderaterna och
          </note>
          <note>
            Socialdemokraterna. Förvisso är även ett uteblivet svar ett svar.
          </note>
          <note type="speaker">
            Anf. 108 Statsrådet MONA SAHLIN (s) replik:
          </note>
          <note>
            Fru talman! Jag ville bara ge en kort kommentar till Lars Ångström,
            som flera gånger säger att "man"
          </note>
          <note>
            borde granska osv. Det här är ett av skälen till att regeringen
            också har sagt att vi nu måste samla ihop alla de uppgifter som
            finns - det gäller filmer, rapporter och material från myndigheter
            och andra - i en bank, Lars Ångström. Då kan "man" granska, jämföra
            och dra slutsatser.
          </note>
          <note>
            Det är just för att komma längre i detta som vi öppnar denna
            faktabank, som Styrelsen för psykologiskt försvar ansvarar för.
            Den kommer att vara öppen för alla. Inget lock ska ligga på. Möjligheten
            att granska för "man", för väldigt många "man", ska finnas där.
            Så får vi se vad det leder till och om vi hittar andra sätt att
            komma längre i frågeställningarna efter det. Det är självfallet
            också regeringens önskan och ambition.
          </note>
          <note type="speaker">
            Anf. 109 LARS ÅNGSTRÖM (mp) replik:
          </note>
          <note>
            Fru talman! Det låter kanske bra att samla ihop all information
            och alla fakta i en minnesbank, men det är inte så att en minnesbank
            med automatik också producerar svar på de frågor som förts fram
            från olika institutioner, professorer och andra sakkunniggrupper.
            Det krävs en kompetens för att kunna dra slutsatser av ett material
            som ofta är av teknisk karaktär.
          </note>
          <note>
            Ofta är det ett väldigt komplext material. Bara filmmaterialet
            upptar ett antal hundra timmar, tror jag.
          </note>
          <note>
            Det krävs naturligtvis en oerhörd kompetens för att kunna granska
            det och dra slutsatser av vad det är man ser.
          </note>
          <note>
            Om det är så som statsrådet säger, och det hoppas jag att det
            är, att regeringen vill öka klarheten i det här, då måste man
            tillsätta en grupp av oberoende sakkunniga, människor som inte
            var involverade i tidigare utredning och som inte har ekonomiska
            intressen åt något håll utan som är oberoende och sakkunniga i
            de här frågorna.
          </note>
          <note>
            Uppdraget ska vara just att granska ett antal precisa frågor,
            inte att granska en helt oöverskådlig mängd fakta som finns i
            en minnesbank utan att leta fram ett litet antal relevanta, välformulerade
            frågor som har förts fram från Chalmers, KTH och olika internationella
            sjösäkerhetsorganisationer. Då kan man få svar på ytterligare
            ett antal frågor, det är jag helt övertygad om. Där håller jag
            med Mona Sahlin. Men det kräver som sagt mer än att bara samla
            allt i en oöverskådlig hög. Det kräver kompetens.
          </note>
          <note type="speaker">
            Anf. 110 HENRIK S JÄRREL (m):
          </note>
          <note>
            Fru talman! Trafikutskottets betänkande 1 och 2
          </note>
          <note>
            handlar om utgiftsområde 22, Kommunikationer samt infrastruktur
            för ett långsiktigt hållbart transportsystem. I detta budgetbetänkande
            har man också lyckats smyga in frågan om fartyget M/S Estonias
            förlisning.
          </note>
          <note>
            Först vill jag därför säga några ord om formfrågan.
          </note>
          <note>
            Det handlar visserligen om vissa framtida kostnader med anledning
            av fartygets förlisning, men den långt större frågan handlar om
            huruvida alla faktiska kort rörande den verkliga orsaken till
            fartygets hastiga sjunkförlopp kommit upp på bordet och synats
            i sömmarna med sanningens ljus. I förlängningen, fru talman, handlar
            det här om att förbättra säkerheten för sjöfarande och i görligaste
            mån också undvika olyckor av detta och liknande slag i framtiden.
          </note>
          <note>
            Att därför förvisa en av vår tids värsta fartygskatastrofer,
            som krävde minst 852 människors liv, till närmast en liten not,
            eller i varje fall ett synnerligen tunt avsnitt, i ett budgetbetänkande
            vittnar enligt min mening inte bara om sviktande omdöme och bristande
            empati eller, låt mig kalla det, pietet. Det vittnar också om
            att man i det längsta vill skydda någon, något eller några intressen
            och dölja omständigheter som inte skulle må bra i, eller av, offentlighetens
            ljus.
          </note>
          <note>
            Frågan är just bara vad, vem eller vilka - och egentligen också
            varför.
          </note>
          <note>
            Det är mystiken kring dessa frågor som samtidigt är både utmanande
            och kittlande. Varför dessa dämpningsåtgärder? Är det verkligen,
            handen på hjärtat, bara av ädel omsorg om de anhöriga? Frågan
            om M/S
          </note>
          <note>
            Estonia borde därför ha behandlats i ett särskilt, välberett,
            utskottsbetänkande. Jag tvekar därför inte att hävda att den nu
            anvisade ordningen närmast är att anse som en respektlöshet mot
            de omkomna och deras nära och kära, men också mot dem som hade
            lyckan att överleva detta fasansfulla haveri och rentav även mot
            framtida färjeresenärer. Att man inte är benägen att se allvarligare
            på sjösäkerhetsaspekten i
          </note>
          <note>
            Estoniaolyckan än så framstår i mina ögon närmast som nonchalant
            och illavarslande.
          </note>
          <note>
            Fru talman! Det handlar inte bara, eller främst, om
          </note>
          <note>
            Estonia. Den som till äventyrs fortfarande efter sju år tror
            att Estoniadebatten, eller rättare sagt den uteblivna debatten,
            bara handlar om Estonia har fel. Få medborgare i Sverige, vare
            sig politiker, journalister eller andra, torde väl ha kunnat undgå
            att konstatera att ansvariga inom regering och myndigheter lagt
            locket på för all debatt som på något sätt kan anknytas till
          </note>
          <note>
            Estonias förlisning. Motiven för detta återkommer ideligen i
            två skepnader. Antingen hänvisas det till gravfrid eller också
            upprepas mantrat "inga nya fakta har presenterats".
          </note>
          <note>
            Detta har hittills varit ganska verksamma ord för att förhindra,
            eller om man så vill motverka, de starka krafter som underkänt
            den internationella haverikommissionens, alltså Joint Accident
            Investigation
          </note>
          <note>
            Commissions, Estoniautredning.
          </note>
          <note>
            Internationellt görs som regel i frågor som rör katastrofer,
            vare sig det handlar om terrorism eller olyckor, allt som står
            i människans makt för att utreda, analysera och undanröja risken
            för att nya terrordåd eller olyckor ska kunna ske. Lika stort
            engagemang och lika mycket energi läggs ned på att finna eventuella
            skyldiga när så är påkallat. Man ska bara påminna om t.ex. Göteborgskravallerna,
            de minutiösa utredningar och analyser som görs efter de fruktansvärda
            terroristangreppen i USA den 11 september i år eller för den delen
            haveriutredningen kring olyckan med den ryska ubåten Kursk, som
            för övrigt för en tid sedan lyckosamt bärgades på ett större djup
            än det som Estonia råkar ligga på.
          </note>
          <note>
            Sju år efter förlisningen kan vi konstatera att varken orsaken
            till haveriet eller ansvarsfrågan har klargjorts på ett nöjaktigt
            sätt. Något närmare engagemang från de ansvarigas sida för att
            råda bot på detta tycks inte heller kunna noteras. Däremot tycks
            det finnas ett starkt intresse inom regering, trafikutskott, myndigheter
            och medier att medverka vid, eller rättare sagt motverka, de försök
            som görs för att klarlägga omständigheterna kring katastrofen.
          </note>
          <note>
            Det är därför uppenbart att hela denna fråga egentligen handlar
            om något annat än M/S Estonia.
          </note>
          <note>
            Vad det i stället handlar om är att grundläggande demokratiska
            värderingar och ställningstaganden har kommit i kläm som en följd
            av att Estonias efterspel handlagts inkompetent. Den givna följdfrågan
            är: Hur kan det då ha gått så illa? Det finns egentligen bara
            tre alternativ.
          </note>
          <note>
            Det första alternativet är att det pågår en mörkläggning. Men
            att bara antyda en sådan misstanke placerar oeftergivligt budbäraren
            i facket konspiratör.
          </note>
          <note>
            Det andra alternativet är att utredningen och efterspelet skötts
            påtagligt inkompetent av majoriteten av de inbladade och ansvariga.
            Ett sådant påstående avvisas med att budbäraren är en besserwisser.
          </note>
          <note>
            Det tredje alternativet är en kombination av dem båda, nämligen
            att det under hela utredningen och dess efterspel pågått en mörkläggning
            av inkompetens från en rad inblandade aktörer. För att vinna trovärdighet
            i ett sådant påstående måste man dock titta lite närmare på omständigheterna
            kring utredningen och efterspelet samt naturligtvis även titta
            på vilka konsekvenser detta för med sig på ett brett politiskt
            och samhälleligt plan.
          </note>
          <note>
            Det är ett faktum att M/S Estonia ägdes till hälften av estniska
            staten och till hälften av ett svenskt företag, Nordström &amp; Thulin.
            Båda parter var representerade i Haverikommissionen, där dessutom
            esterna satt på ordförandestolen.
          </note>
          <note>
            Det är ett faktum att fartyget seglade med felaktiga certifikat,
            godkända av finska, svenska och estniska sjöfartsmyndigheter.
            Samtidigt var de delaktiga och representerade i Haverikommissionen.
            Det är ett faktum att Estonia seglade med ett stort antal felaktiga
            dokument, direkt avgörande vid en nödsituation, exempelvis felaktig
            stabilitetsbok, felaktig säkerhetsplan, saknad lastsäkringsmanual,
            saknad manual för bryggrutiner, osv. Trots detta hävdar kommissionen
            att fartyget var sjövärdigt.
          </note>
          <note>
            Det är ett faktum att det svenska sjöfartsverket på uppdrag utförde
            besiktning av fartyget innan det sattes i bruk på traden Tallinn-Stockholm
            och godkände fartyget trots alla brister, brister som fortfarande
            går att dokumentera.
          </note>
          <note>
            Det är ett faktum att det svenska sjöfartsverket på uppdrag av
            det estniska sjöfartsverket besiktigade
          </note>
          <note>
            Estonia samma dag som hon för sista gången lämnade
          </note>
          <note>
            Tallinn, liksom att det då konstaterades i protokoll att
          </note>
          <note>
            Estonia enligt internationell sjölag inte skulle få lämna kaj
            förrän fem allvarliga brister hade åtgärdats.
          </note>
          <note>
            Det är ett faktum att fartyget trots detta fick avsegla mot sin
            undergång.
          </note>
          <note>
            Det är ett faktum att det svenska sjöfartsverket, trots bindande
            avtal med esterna, hävdade att man aldrig utförde någon egentlig
            besiktning utan att det bara var en övning och ett övningsprotokoll,
            även om de angivna bristerna sedan har medgivits.
          </note>
          <note>
            Det är numera ett faktum, konstaterat av Statens kriminaltekniska
            laboratorium, att det övningsprotokoll som sedan användes av Haverikommissionen
            för att i slutrapporten styrka Estonias sjövärdighet är en mellankopia
            där det enligt Statens kriminaltekniska laboratorium gjorts kompletteringar
            eller där delar tagits bort i relation till de original som man
            i slutrapporten hänvisar till. Denna omständighet var känd men
            inte offentliggjord när regeringen i våras fattade sitt beslut
            om M/S Estonia.
          </note>
          <note>
            Förfarandet är ett exempel på vad man med ett annat ord brukar
            kalla för urkundsförfalskning. Det är ett faktum att kommissionen
            inte förklarat hur sjunkförloppet har gått till och att därutöver
            ett stort antal internationella auktoriteter avfärdat flera av
            kommissionens slutsatser rörande olycksförloppet. Inga nya faktum
            har framkommit heter det då från ansvarigt håll.
          </note>
          <note>
            Det går mot bakgrund av detta inte att dra några andra slutsatser
            än att man aktivt arbetar på att dölja myndigheters inkompetens
            och även deras eventuella skuld i förlisningen.
          </note>
          <note>
            Frågan blir då vilka konsekvenser detta får. Ur ett sjösäkerhetsperspektiv
            är konsekvenserna solklara.
          </note>
          <note>
            En ny oberoende undersökning måste utföras. Utan en sådan kan
            inte direkta eller korrekta sjösäkerhetsstärkande åtgärder vidtas
            som en följd av Estonias förlisning. Ur ett politiskt och samhälleligt
            förtroendeperspektiv är konsekvenserna förödande. Misstron mot
            regering, politiker och myndigheter medför en situation där medborgaren
            kan känna besvikelse, förakt och misstro mot rättsstaten. Demokratin
            uppfattas så snarare som en illusion av demokratin, ett sken som
            till varje pris ska upprätthållas. Har vi råd med det? Om inte,
            så har bl.a. vi riksdagsledamöter en möjlighet att ta till oss
            de ovedersägliga faktum som finns och därefter i demokratisk ordning
            säga vår mening, vilket jag härmed har gjort.
          </note>
          <note>
            Fru talman! Jag yrkar med fast övertygelse bifall till reservation
            15.
          </note>
          <note type="speaker">
            Anf. 111 KENT HÄRSTEDT (s):
          </note>
          <note>
            Fru talman! Riksdagskolleger! Detta är en fråga som jag försöker
            vara sparsam med att uttala mig om.
          </note>
          <note>
            Men det finns tillfällen då det inte är rätt att vara tyst och
            då man inte känner för att vara tyst.
          </note>
          <note>
            Jag vill inleda med att uttala min uppskattning för andra riksdagskolleger
            som har tagit till orda i denna debatt.
          </note>
          <note>
            I eftermiddags flög jag hemifrån till Stockholm, eftersom jag
            just nu är pappaledig, för att packa kartongerna i mitt rum, eftersom
            vi byter kontor. En av de saker som jag packade ned för flyttning
            var ett kort på mina kolleger som jag var på konferens med i
          </note>
          <note>
            Estland. Det är taget samma dag som vi skulle åka hem till Sverige.
            På kortet fanns de. Det var Alf
          </note>
          <note>
            Karlsson, min kollega vid Kooperativa institutet. Det var Kennet
            Krejsty, journalisten på tidningen Vi. Det var Oskar från KF och
            många av de andra. Jag tänkte på hur debatten kring Estonia många
            gånger kommer att handla om tekniska frågor, om utredningar, om
            pengar, om riksdags- och regeringsbeslut, om avtal ingångna mellan
            olika länder, om olika vittnesmål och olika intyganden om det
            ena eller det andra är mer rätt. Men för mig är det både-och.
            Det är både den viktiga diskussion som vi för här i riksdagen
            i dag, och det är minnena och människorna som faktiskt gick under
            den där natten den 28-29 september
          </note>
          <note>
            1994. Vi får aldrig glömma att det var människor som det verkligen
            handlade om. Det är ibland lätt att våra debatter blir väldigt
            tekniska.
          </note>
          <note>
            Vi har i dag samlats för det som för mig är en oerhört viktig
            diskussion. Jag tror att jag och många av dem som är efterlevande
            och överlevande vid händelsen 1994 genom åren har haft ett oerhört
            stort tålamod. Vi har känt oss förhoppningsfulla inför den politiska
            processen. Vi har haft tilltro och respekt för vår regering, vår
            riksdag och många andra myndighetsutövare som har hanterat denna
            fråga.
          </note>
          <note>
            Själv tillhör jag dem som är samhällsaktiva och engagerade politiskt
            sedan tonåren och som naturligtvis har ett väldigt stort förtroende
            för vårt samhälle och vår process. Men genom åren har tålamodet
            börjat tryta. Efter att ha fått, skulle jag vilja säga, en väldigt
            bra start med Ines Uusmann som ansvarig för dessa frågor och som
            jag tror hade en relation till flera av oss som fanns ombord på
            M/S Estonia, trodde jag initialt att hon skulle ha särdeles bra
            förutsättningar att hantera frågan. Hur det sedan genom åren blev
            vet vi alla.
          </note>
          <note>
            Genom åren har många saker gjort det nästan omöjligt att känna
            förtroende för det resultat som man kom fram till med Haverkommissionens
            utredning.
          </note>
          <note>
            Det har ju genom åren visat sig att en lång rad felaktigheter
            begåtts. Flera av dem har kolleger här läst upp. Några har gått
            in på de mer juridiska aspekterna, medan andra har gått in på
            de mer tekniska aspekterna. Jag ska inte trötta er genom att upprepa
            allt detta.
          </note>
          <note>
            Vittnesmål finns från dem som varit direkt involverade, bl.a.
            Gustav Hanuliak som numera är rektor i
          </note>
          <note>
            Borås. Han var t.ex. dykrådgivare åt Sjöfartsverkets chefsutredare
            Johan Fransson. Hanuliak har tillbringat sammanlagt mer än sex
            veckor ute på haveriplatsen. För Svenska Dagbladet berättade han
            om de dykningar som den internationella haverikommissionen utförde
            i december 1994. Han läste ur sin anteckningsbok - anteckningar
            som han noga förde i samband med dykningarna - och sade: Arbetet
            vid olycksplatsen var dåligt organiserat. Bara få visste om vad
            som egentligen pågick. Dykarna skar av några viktiga delar, bl.a.
            från bogvisirets hydraulik, som borde ha blivit viktiga bevis.
          </note>
          <note>
            Hanuliak uppskattar antalet delar som togs upp från Estonia till
            något tiotal. Men långt ifrån alla kom in till fastlandet för
            vidare undersökningar.
          </note>
          <note>
            Såvitt jag vet var det ungefär tre fjärdedelar av alla bitar
            som aldrig registrerades eller utvärderades, utan de kastades
            tillbaka i havet. Att de var för stora för att passa in i transportlådan,
            som skickades till
          </note>
          <note>
            Sverige med helikoptern, var den enda anledningen.
          </note>
          <note>
            Hanuliak vill inte smutskasta de ansvariga för beslutet att kasta
            bevismaterial i sjön men säger till
          </note>
          <note>
            Svenska Dagbladet att mannen som gjorde de där konstiga selektionerna
            var Haverikommissionens utredare - tyvärr var det så. Hade vi
            i dag haft de här viktiga delarna skulle det med stor sannolikhet
            gå mycket lättare att tillbakavisa många spekulationer.
          </note>
          <note>
            En av de frågor som infinner sig hos mig är följande: Hur kan
            man få tilltro till en rapport när många av de viktiga bevisföremålen
            slängts bort?
          </note>
          <note>
            Vi var 137 personer som överlevde Estoniakatastrofen. Vid flera
            tillfällen försökte vi själva få bli intervjuade. Samtidigt vet
            vi att det i samband med olyckor på fartyg och på sjön är normalt
            att det första man gör är att höra dem som fanns med. Såvitt jag
            förstår är en del av en sjöförklaring just att man ställer frågor
            till dem som fanns med.
          </note>
          <note>
            Många andra oförklarligheter har kommit fram.
          </note>
          <note>
            De som är experter säger att det inte var ett rimligt sjunkförlopp.
            Det finns avhoppare från Haverikommissionen som gett vittnesmål
            om ett kohandlande om slutrapporten. Psykologen Bengt Schager
            ville inte vara med och skriva under rapporten utan hoppade av
            en månad innan rapporten skulle läggas fram.
          </note>
          <note>
            Han kunde inte acceptera att man kohandlade om resultatet.
          </note>
          <note>
            Jag har inte varit med vid alla de tillfällena, men jag tycker
            att det här om något, tillsammans med alla andra frågetecken,
            är tillräckligt mycket för att säga att man borde undersöka om
            det verkligen är en rimlig förklaring som kommit fram i Haverikommissionens
            rapport.
          </note>
          <note>
            När därtill flera trovärdiga instanser - Svenska fartygsbefälsförbundet,
            Chalmers, KTH och Internationella Transportarbetarfederationen
            - samt, så långt jag vet, alla de överlevande som jag känner ställer
            frågor kring Haverikommissionens rapport har jag svårt att se
            hur vi som gemenskap i denna nationella församling har svårt att
            tycka att det är godtagbart att vi går vidare med en sådan förklaring
            kring den största civila katastrofen under modern tid i Sverige.
          </note>
          <note>
            Jag har förståelse för att Sverige tillsammans med
          </note>
          <note>
            Estland och Finland på ett tidigt stadium ville agera och göra
            så gott man kunde i det läget, och jag har full respekt för att
            det inte är lätt att veta exakt hur man ska göra. Man gjorde det
            som man trodde var rätt. Men man gick ut med motsägelsefulla besked
            i början. Först ville man bärga. Därefter bestämde man sig för
            att inte bärga. Man ingick ett avtal med de andra länderna. Det
            är ett avtal som i dag är besvärligt om man vill gå vidare med
            utredningen eftersom vi har bundit oss samman genom det avtalet.
            Såvitt jag förstår är det problem eftersom Estland och Finland
            inte vill göra den form av utredning som kanske borde krävas för
            att få klarhet i den här katastrofen och dess orsaker.
          </note>
          <note>
            Jag är inte konspiratoriskt lagd, vilket väl ingen av oss är
            som tagit till orda i den här debatten. Men jag tror att det är
            oerhört viktigt att vi tar frågan på det allvar som frågan kräver.
            Det här är den största civila katastrofen i modern tid. Det var
            de människor som de jag inledningsvis nämnde - Alf, Oskar, Kennet
            m.fl. - som dog och som blev kvar där ute. Respekten för dem kräver
            att vi gör allt för att få reda på orsakerna till olyckan. Jag
            tycker inte att det är acceptabelt att vi bara lägger dessa tveksamheter
            - det är ju många tveksamheter som uppkommit under de här åren
            - bakom oss och säger att det fanns en del spekulationer som gick
            i en annan riktning än Haverikommissionens rapport.
          </note>
          <note>
            Det är ju saklig kritik och det är nya uppgifter.
          </note>
          <note>
            Människor som direkt varit involverade i utredningsarbetet rent
            praktiskt genom dykare och andra har uttalat tveksamheter. Det
            gäller också människor som suttit med i själva utredningens skrivarbete,
            t.ex.
          </note>
          <note>
            psykologen Bengt Schager. Men det gäller även andra, t.ex. den
            polis som efter olyckan kom till mig på sjukhuset och ställde
            ett antal frågor. Det tog Haverikommissionen till intäkt för att
            jag hade avlagt en form av vittnesmål. Polisen själv hörde av
            sig och sade: De kan väl inte använda min intervju med dig som
            vittnesmål eftersom jag inte har någon som helst erfarenhet av
            hur man ställer frågor kring sjöfart och fartyg. Visst har det
            alltså varit många märkliga turer under de år som gått sedan 1994!
          </note>
          <note>
            Jag tycker att det sätt på vilket vi hanterar utredningsarbetet
            och efterarbetet när det gäller Estonia säger något om vilka vi
            som nation är och något om vilka vi som nationellt beslutande
            församling är. Jag tror att det faktiskt är upp till var och en
            av oss att fundera på hur vi för framtiden vill ha det. Vi måste
            nog vara beredda att fatta även svåra beslut. Vissa har kanske
            tilltro till Haverikommissionens rapport, men uppenbarligen är
            det många som inte har det. Det värsta som skulle kunna hända
            om man dubbelkollade eller tillsatte en kommission som kunde kontrollera
            bärigheten i den kritik som finns är att man antingen kom fram
            till att kritiken är relevant - då får vi fatta svåra beslut framöver
            - eller också kom fram till att kritiken inte är relevant kritik.
            Då får vi lägga den därhän.
          </note>
          <note>
            Frågan som sådan tycker jag kräver av oss att vi vågar fatta
            även svåra beslut. Gör inte vi det - härvidlag känner jag tillförsikt
            för framtiden - kommer andra att i framtiden göra det. Jag är
            nämligen helt övertygad vad gäller den kritik som finns mot Haverikommissionens
            rapport från alla relevanta instanser.
          </note>
          <note>
            Senast var det Statens kriminaltekniska laboratorium som fastställde
            att dokument som intagits i kommissionens slutrapport har manipulerats.
          </note>
          <note>
            Jag frågar mig stilla i dessa tider om detta hade varit möjligt
            t.ex. i USA. Skulle man ha lagt en sådan här katastrof till handlingarna?
            Skulle det ha varit godtagbart om det hade kommit fram ett minsta
            frågetecken kring haverikommissionens rapport i det här sammanhanget
            att bara lägga det till handlingarna och gå vidare, med 852 döda
            människor? Jag tror knappast det. Jag skulle inte vilja förvänta
            mig mindre av oss i det här sammanhanget. Finns det tveksamheter
            bör man granska och gå igenom dessa. Om det visar sig att gällande
            rapport är relevant och korrekt, bra, då har vi dubbelkollat och
            inte lämnat någonting därhän. Men det kunde också visa sig att
            den rapport som ligger inte är korrekt - alla överlevande jag
            känner har skrivit under på att vi inte känner igen oss i den
            rapport som ligger. Hur man med det och med tillförsikt kan gå
            vidare och lämna denna rapport bakom sig har jag svårt att förstå.
          </note>
          <note>
            Jag har som sagt tillförsikt för att den här frågan en dag kommer
            att komma till sin lösning. Oavsett om det är vi som har kraften,
            modet och styrkan att fatta de nödvändiga besluten eller om det
            kommer att ske under andra generationer i den här församlingen
            och i regeringen, kommer de besluten att fattas. En dag kommer
            vi att få reda på de verkliga orsakerna till Estonias haveri.
            Jag har inga speciella teorier, jag är inte konspiratoriskt lagd,
            men den rapport som ligger har så många frågetecken kring sig
            att det krävs en ordentlig granskning av rapportens slutsatser.
            Det tycker jag är fullständigt självklart och också något de människor
            som gick under förtjänar. Dessutom, och inte minst, för framtidens
            sjösäkerhet krävs det en rimlig och godtagbar slutrapport för
            att vi ska kunna jobba vidare med att undvika liknande händelser
            i framtiden.
          </note>
          <note type="speaker">
            Anf. 112 TUVE SKÅNBERG (kd) replik:
          </note>
          <note>
            Fru talman! Kenth Härstedt säger att en dag kommer vi förhoppningsvis
            att få veta det, han känner sig övertygad om det. Jag delar den
            varma förhoppningen, att en dag lyfts de ridåer som uppenbarligen
            ligger över en mängd av detaljerna som hör hemma i detta ärende.
          </note>
          <note>
            Vi har fått veta från statsrådet med vresig röst att man inte
            ens få ställa frågan om mörkläggning. Men låt mig ändå fråga:
            När det var 137 överlevande och bara några få besättningsmedlemmar,
            med de lojalitetskrav på sig som en besättningsman har, som förhördes
            och intervjuades, varför tror Kenth Härstedt som är överlevande
            på katastrofen att de övriga passagerna, dryga 130, inte blev
            intervjuade?
          </note>
          <note type="speaker">
            Anf. 113 KENTH HÄRSTEDT (s) replik:
          </note>
          <note>
            Fru talman! Den snällaste förklaringen skulle väl vara att man
            möjligen anser att människor som har varit med om en så traumatisk
            händelse kanske inte kan lämna ett bra vittnesmål om vad som har
            hänt.
          </note>
          <note>
            Men samtidigt faller den formen av förklaring i det ögonblick
            man inser att psykologer och andra som är experter på den här
            typen av verksamheter säger att vissa fungerar väl som vittne,
            andra fungerar inte eftersom de fått panik eller varit så extremt
            stressade att de inte har en bra minnesbild. Det finns inte en
            bra förklaring till varför ingen blev intervjuad utom ett fåtal
            besättningsmän.
          </note>
          <note type="speaker">
            Anf. 114 JONAS RINGQVIST (v):
          </note>
          <note>
            Fru talman! Den här debatten sträcker sig verkligen över flera
            områden. Jag ska nu gå från en katastrof till en annan. Jag ska
            inte tala om Estonia utan om klimatförändringar och trafikpolitik.
          </note>
          <note>
            Klimatfrågan är en av vår tids största politiska utmaningar.
            Genom vårt energisystem påverkar vi atmosfärens sammansättning
            och riskerar att dramatiskt förändra jordens klimat. Medeltemperaturen
            stiger, haven riskerar att dränka kustnära låglänta områden, extrema
            värdefenomen blir allt vanligare, och torka eller ökad nederbörd
            kan drabba oss på olika sätt. Även ekosystemen hotas av ett förändrat
            klimat då förändringarna kan ske så fort att naturen inte hinner
            anpassa sig.
          </note>
          <note>
            Ett exempel på katastrofen är landet Tuvalu, en liten ögrupp
            i Stilla havet. Ett helt land med förutsättningarna för att bo
            och leva håller på att försvinna. På grund av klimatförändringarna
            planeras en evakuering av landets befolkning. Det går helt enkelt
            inte att bo kvar på grund av stigande havsnivåer och fler oväder.
          </note>
          <note>
            I Sverige är transporterna den enskilt största utsläppskällan
            av växthusgaser. Det är därför avgörande för vår klimatpåverkan
            hur vi utformar vårt transportsystem. Den proposition om infrastrukturen
            som vi debatterar i dag skulle kunna vara en grund för att bygga
            ett hållbart transportsystem, men är det inte med nuvarande utformning.
            Jag har därför motionerat på propositionen och har några kompletterande
            förslag som jag anser borde genomföras för att bidra till att
            infrastrukturpropositionen inte ska förhindra att vi minskar klimatpåverkan.
          </note>
          <note>
            I propositionen föreslås att etappmålet om att stabilisera trafikens
            koldioxidutsläpp på 1990 års nivå år
          </note>
          <note>
            2010 kvarstår. Det är självklart positivt och realistiskt, men
            det är otillräckligt. De investeringar som planeras utifrån propositionen
            kommer att ha effekt på betydligt längre sikt än till år 2010.
            En utbyggnad av infrastrukturen bör bidra till att mer långsiktiga
            mål för trafikens utsläpp av växthusgaser nås. Därför borde sektorsmål
            sättas upp redan nu även för senare årtal såsom 2030 samt för
            2050. Till 2030 borde en halvering av utsläppen utifrån 1990 års
            nivå vara fullt möjlig genom ny bränslesnål teknik, ekonomiska
            styrmedel som begränsar vägtrafiken och genom de investeringar
            som görs i ett hållbart transportsystem.
          </note>
          <note>
            Till år 2050 borde vi kunna halvera utsläppen ytterligare en
            gång om riskerna med vår klimatpåverkan inte ska bli för stora.
            De planer som föreslås för utbyggnaden av infrastrukturen på både
            nationell och regional nivå måste utgå från sådana långsiktiga
            och ambitiösa mål, och planerna måste tydligt redovisa hur utbyggnaden
            bidrar till att de nås.
          </note>
          <note>
            Regeringen skriver i propositionen att en översyn av sektorsmålet
            för miljö ska göras när riksdagen har fattat beslut om denna proposition,
            om miljömålen samt om den nyligen presenterade klimatpropositionen.
            Jag förutsätter att regeringen i den översynen kommer att överväga
            mer långsiktiga och ambitiösa sektorsmål för trafikens koldioxidutsläpp.
          </note>
          <note>
            Jag vill också säga lite om innehållet i infrastruktursatsningarna,
            och det är två saker som jag då vill ta upp. Den första är motorvägar.
            Motorvägar är en trafiklösning som entydigt skapar en trafikmiljö
            som bidrar till kraftigt ökade trafikvolymer. Det är en utbyggnad
            av vägsystemet som kraftigt ökar transportkapaciteten på vägar
            och som missgynnar en utveckling av hållbara alternativ. Det är
            också en mycket kostsam investering och framstår som särskilt
            onödig att göra när vi redan insett att bilanvändningen måste
            minska på sikt. De vinster som motorvägarna kan ge för trafiksäkerheten
            kan vinnas på andra sätt, t.ex. genom andra billigare investeringar
            eller genom ökad trafikövervakning.
          </note>
          <note>
            Jag kan exemplifiera med den utbyggnad av E 6 i
          </note>
          <note>
            Bohuslän som diskuteras. Jag anser att det vore förödande med
            en utbyggnad av E 6 till motorvägsstandard. Särskilt allvarligt
            vore det om en sådan utbyggnad görs innan järnvägen, dvs. Norge-Vänerlänken,
            har byggts ut. Det skulle bli ett dråpslag för järnvägstrafiken
            från Norge och söderut. Detta ska naturligtvis inte förhindra
            att det görs investeringar i E 6:an för att öka trafiksäkerheten.
          </note>
          <note>
            Den andra konkreta fråga jag vill ta upp är styrmedel för att
            begränsa vägtrafiken. Vägtrafiken måste minska om vi ska klara
            av att minska våra utsläpp av växthusgaser. Detta görs inte enbart
            genom investeringar i infrastrukturen, utan andra former av styrmedel
            är självklart också nödvändiga. Miljöstyrande vägavgifter och
            kilometerskatt är två exempel på styrmedel som tas upp i propositionen.
            Det är olyckligt att regeringen inte tydligt talar om att dessa
            ska användas. Vi riskerar nämligen då att få en utbyggnad av vägarna,
            vilket bidrar till ökad trafik, utan att vi samtidigt har verksamma
            styrmedel för att begränsa vägtrafiken.
          </note>
          <note>
            Styrmedel måste införas, och de bör kopplas till de mål för trafikens
            koldioxidutsläpp som sätts upp, dvs. att om prognoser visar att
            målen inte nås måste avgifterna höjas. En sådan tydlig koppling
            är inte bara en garanti för att målen nås utan kan också bidra
            till att transportnäringen själv tar ett ansvar att med andra
            kostnadseffektiva metoder minska utsläppen av växthusgaser.
          </note>
          <note>
            Fru talman! Jag tänker inte yrka bifall till min motion som avstyrks
            i punkt 1 i betänkande TU2. Jag tänker i stället avstå på den
            punkten.
          </note>
          <note type="speaker">
            Anf. 115 KENT HÄRSTEDT (s) replik:
          </note>
          <note>
            Fru talman! Jag vill göra en komplettering och yrka bifall till
            reservation nr 15.
          </note>
          <note>
            Anf. 116 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! Jag vill ta chansen att förflytta kammaren till Västra
            Götaland.
          </note>
          <note>
            När jag år 1995 hade möjligheten att under tio månader delta
            i riksdagsarbetet förde jag en interpellationsdebatt om E 20.
            Nu har snart år 2001 passerat och förhållandena har inte förändrats
            - detta trots att
          </note>
          <note>
            E 20 är en internationell pulsåder som sammanbinder öst med väst.
          </note>
          <note>
            Göteborg kan i framtiden spela en avgörande roll som nav i Nordsjön.
            I detta internationella perspektiv är det viktigt att undersöka
            om E 20:s ombyggnad kan ges sådan status att EU-medel för denna
            transeuropeiska infastruktursatsning kan sökas.
          </note>
          <note>
            I mitt hemlän Skaraborg har samtalet om vägar blivit ett klart
            dominerande samtalsämne. Företagare inbjuder oss politiker gång
            på gång. Vi får redogörelser för hur deras möjligheter att utvecklas
            försämras genom de försämringar som sker av vägarna. Skadorna
            ökar på grund av allt tyngre och tätare trafik.
          </note>
          <note>
            När större delen av vägarna byggdes under 60-
          </note>
          <note>
            talet dimensionerades de för fordonsvikter upp till 30
          </note>
          <note>
            ton. I dag tillåts på samma vägar fordon på 60 ton, samtidigt
            som fordonstätheten fördubblats. Sedan
          </note>
          <note>
            1981 har trafiken på vägarna ökat med 40 %. Under andra hälften
            av 90-talet har den tunga trafiken ökat med 23 %. Samtidigt får
            företagen i Skaraborg lägga sin energi på vägpolitik, eftersom
            regeringen inte sköter den, i stället för att engagera sig i utveckling
            av sina företag och nya arbetstillfällen.
          </note>
          <note>
            Andelen nöjda privatbilister har minskat med nästan en tredjedel
            sedan 1996. Bland yrkestrafikanter har missnöjet ökat ännu mer.
          </note>
          <note>
            E 20 förbi Mariestad är ett av de mest trafikerade vägavsnitten.
            Där sammanstrålar E 20:s normala trafik mellan Stockholm och Göteborg
            med trafiken mellan Värmland och Jönköping. På den sträckan har
            man också problem med att vägbanketten sjunker.
          </note>
          <note>
            Fru talman! I dag är Sverige tillsammans med
          </note>
          <note>
            Rumänien och Norge de enda länder i Europa som inte har en komplett
            motorväg mellan sina två största städer. Detta är en stor skam
            och kan inte accepteras vare sig ur ett EU-perspektiv eller ur
            ett intraregionalt perspektiv.
          </note>
          <note>
            Konkurrensen mellan regioner hårdnar. Infrastrukturens betydelse
            blir alltmer framträdande.
          </note>
          <note>
            Näringsminister Björn Rosengren har fått göra upprepade utryckningar
            för att t.ex. stötta upp Dalsland.
          </note>
          <note>
            Om nu Västra Götalands-regionen har 12 % av det statliga vägnätet,
            men hela 18 % av trafikarbetet, vore det väl rim och reson i att
            ta till vara det lokala engagemang som finns för att man ska få
            bättre vägar. Eller vill regeringen och näringsministern ha
          </note>
          <note>
            Skaraborg som ett nytt Dalsland? Ibland undrar man.
          </note>
          <note>
            Fru talman! E 20 är Sveriges viktigaste vägdiagonal. Vägen knyter
            ihop Stockholm och Göteborg samt transporter ut ur landet från
            bl.a. Sveriges enda internationella hamn, Göteborgs hamn, liksom
            österut till
          </note>
          <note>
            Finland och Ryssland, alltså samtidigt
          </note>
          <note>
            "Europadiagonalen".
          </note>
          <note>
            Det finns ca 30 000 personer anställda inom någon av Volvos alla
            fabriker utmed E 20. Det innebär med en sysselsättningsgenerator
            om fem personer att ca 150 000 personer är direkt eller indirekt
            beroende av att Volvos etableringar finns kvar.
          </note>
          <note>
            40 % av Sveriges befolkning bor i kommunerna runt E 20. E 20
            används för arbetspendling, transporter och turism. Den är en
            av Sveriges mest olycksdrabbade vägar. Med en positivare syn från
            regeringen skulle antalet skadade kunna reduceras med 350
          </note>
          <note>
            personer under en femårsperiod, och ytterligare 60-
          </note>
          <note>
            70 personer skulle få behålla sina liv.
          </note>
          <note>
            Om nu regionen vill samverka med regeringen genom en PPP-lösning
            genom att projekt genomförs i partnerskap med den privata sektorn
            måste regeringen lyssna. I stället bromsar regeringen också dem
            som vill engagera sig genom att inte tillåta PPP-lösningar.
          </note>
          <note>
            Jag vädjar till läsning av Västsvenska Industri- och
          </note>
          <note>
            Handelskammarens rapport nr 2001:2.
          </note>
          <note type="speaker">
            Anf. 117 BIRGITTA SELLÉN (c):
          </note>
          <note>
            Fru talman! I infrastrukturpropositionen, som regeringen presenterade
            i höstas, finns det många positiva åtgärder för framtiden. Det
            är bra med de 12
          </note>
          <note>
            miljarderna under 2002-2004 som ska gå till tjälsäkring, drift
            och underhåll av vägar och järnvägar.
          </note>
          <note>
            Dessa pengar visar på en god vilja att göra våra vägar och järnvägar
            farbara. Det ger framtidshopp för näringslivet och för de människor
            som bor i områden med oerhört dålig kvalitet på infrastrukturen.
            Det stärker avsevärt förutsättningarna för regional utveckling
            i hela landet.
          </note>
          <note>
            Järnvägstrafiken har sin givna plats i transportsystemet. Främst
            från miljösynpunkt, men också för att minska belastningen på vägnätet
            är det angeläget att den långväga godstrafiken i större utsträckning
            än i dag förs över från vägar till järnväg. Detta kräver fortsatt
            arbete med att förbättra möjligheterna för kombitrafik.
          </note>
          <note>
            Fru talman! Svealandsbanan är ett lysande exempel på järnvägens
            stora potential. När järnvägen garanterar snabb restid kommer
            resenärerna. Ambitionen ska vara hög när det gäller att ha fungerande
            järnvägstrafik i hela landet.
          </note>
          <note>
            Men för att den utvecklingen ska fungera är det viktigt att transporterna
            inte bara fungerar i nordsydlig riktning, utan att de fungerar
            även i öst-västlig riktning. Vi i Centerparitet vill påpeka att
            det är speciellt viktigt för Norrlands del att man ser över hur
            transporterna kan samordnas i alla riktningar.
          </note>
          <note>
            För exempelvis Östersunds del är det viktigt att det går att
            åka tåg på ett enkelt och snabbt sätt mellan orter som Umeå, Sundsvall
            och Stockholm - för att nämna några. Medborgarna ska kunna förflytta
            sig mellan studieorter, besöka regionsjukhus och samarbeta inom
            näringslivet utan att resan ska bli alltför tidskrävande.
          </note>
          <note>
            Botniabanan mellan Umeå och Nyland får i propositionen ökat anslag
            för att kunna byggas färdig.
          </note>
          <note>
            Det är en bra satsning som visar på en framtidstro för
          </note>
          <note>
            Norrlands befolkning och näringsliv.
          </note>
          <note>
            Det finns dock smolk i glädjebägaren, och det är att sträckan
            från Nyland till Sundsvall - dvs. Ådalsbanan - inte har fått de
            resurser som krävs för att järnvägen ska få en standard som fungerar
            för både gods- och persontransporter.
          </note>
          <note>
            Dagens Ådalsbana med dess geometri i plan och profil, hastighetsstandard
            etc. uppfyller inte de krav som ställs på en järnväg som ska ingå
            som en viktig länk i ett nationellt och internationellt transportnätverk.
            Banan är alltför krokig och backig. Ådalsbanans standard är därför
            mycket viktig, och den får inte bli en flaskhals mellan Botniabanan
            och Ostkustbanan.
          </note>
          <note>
            Botniabanan kommer inte att bli ekonomiskt lönsam om inte Ådalsbanan
            rustas upp så att pendlingsrestiderna blir kortare. Medborgarna
            pratar i dag oftare om den faktiska restiden i minuter än om hur
            många kilometer som man har till och från arbetet.
          </note>
          <note>
            Det gör att det för många är ett bra alternativ att bo på landet
            eller i små tätorter.
          </note>
          <note>
            Många föredrar att bo i en lugn miljö och slippa storstadens
            jäkt. En förutsättning för att det ska fungera att snabbt ta sig
            till arbetet är att kommunikationerna är goda. Det innebär att
            standarden på Ådalsbanan måste klara snabbtågstrafik med en hastighet
            av 200-250 kilometer per timme. Ådalsbanan är lika viktig som
            Botniabanan.
          </note>
          <note>
            Flera av de tätorter som Ådalsbanan passerar kommer att få ett
            ökat antal bomfällningar om inga förändringar sker av banans dragning.
            Det leder till ökade avgaser i samhällena där fordonen väntar
            på att tågen ska passera. Därför är det av största vikt att se
            på framkomligheten genom tätorterna så att man inte skapar några
            barriäreffekter längs järnvägsspåret. I
          </note>
          <note>
            det sammanhanget är det väldigt viktigt att pengar avsätts för
            att gräva ned järnvägen genom Sundsvall.
          </note>
          <note>
            Om järnvägen inte grävs ned genom centrum kommer det att innebära
            att bilar står och väntar vid bomfällningar. Det kommer att öka
            med flera timmar per dygn. Var och en kan förstå hur det kommer
            att påverka miljön i staden mellan bergen. Bilavgaserna kommer
            att förpesta luften.
          </note>
          <note>
            Fru talman! Det behövs en paketlösning för hela järnvägssträckan
            från Umeå till Sundsvall för att ge en bra samhällsekonomisk effekt.
            Botniabanan är tänkt att bilda ett dubbelspår tillsammans med
            Stambanan. För att det ska fungera på ett tillfredsställande sätt
            bör triangelspår byggas vid Prästmon i Ångermanland. Det innebär
            också att sträckan mellan
          </note>
          <note>
            Prästmon och Långsele, som är i mycket dåligt skick, behöver
            rustas upp för att kunna fylla en funktion som förbindelsespår
            mellan Botniabanan och Stambanan. En upprustning av den sträckan
            samt en nybyggnad av ett triangelspår i Prästmon medför en del
            viktiga fördelar i transportsystemet. Bl.a. kan man på ett relativt
            enkelt sätt binda samman Botniabanan och
          </note>
          <note>
            Stambanan. Dessutom blir det enklare med persontrafiken mellan
            olika tätorter. Bl.a. kan man enkelt åka från Östersund till regionsjukhuset
            i Umeå om triangelspåret byggs.
          </note>
          <note>
            Centerpartiet tycker att det behövs en helhetssyn på järnvägssträckan
            Umeå-Sundsvall. Om så inte sker kommer belackarna av Botniabanebygget
            att få rätt i sitt påstående att Botniabanan är en felsatsning.
          </note>
          <note>
            Jag anser att Botniabanan är Norrlands framtid. Ingen, allra
            minst stockholmarna, skulle må bra av att
          </note>
          <note>
            Norrland avfolkas ännu mer än vad som redan har skett. Det handlar
            om att folket ska kunna bo kvar där. Vi har de naturtillgångar
            som bidrar till Sveriges välfärd. Utan skogen, malmen och vattenkraften
            skulle övriga landet inte klara sig så bra, för även datavärlden
            är i stort behov av dessa naturresurser.
          </note>
          <note type="speaker">
            Anf. 118 HANS STENBERG (s) replik:
          </note>
          <note>
            Fru talman! Birgitta Sellén tar upp det faktum att
          </note>
          <note>
            Ådalsbanan inte nämns särskilt i infrastrukturpropositionen inför
            det beslut vi ska fatta i morgon. Där nämns ju egentligen inga
            projekt vid eget namn. Det är bara de projekt där det är nödvändigt
            för riksdagen att fatta särskilda beslut som nämns, t.ex. Botniabanan.
          </note>
          <note>
            Det gäller att komma ihåg att detta är inriktningsproposition.
            Det blir ogörligt för riksdagen om vi ska peka ut varje vägbit
            och varje järnvägsbit som vi anser ska byggas. Det är någonting
            som Vägverket och Banverket ska ta hand om i den planering som
            ska dra i gång i samband med att vi har fattat det här beslutet.
          </note>
          <note>
            Som västernorrlänning är jag övertygad om att
          </note>
          <note>
            Ådalsbanan kommer att visa sig ha sådan lönsamhet och sådan angelägenhet
            att Banverket kommer att prioritera den högt. Jag är också övertygad
            om att den kommer att rustas upp till den standard som behövs
            för att Botniabanan ska fungera på ett bra sätt.
          </note>
          <note>
            Men det är som sagt inte vi i riksdagen som ska fatta det beslutet
            nu i första vändan. Det är Banverket som ska göra sin prioritering.
          </note>
          <note type="speaker">
            Anf. 119 BIRGITTA SELLÉN (c) replik:
          </note>
          <note>
            Fru talman! Jag sade att den inte nämns särskilt, men det står
            ju en del om den. Anledningen till att jag lyfter den här frågan
            är att jag tycker att det är viktigt att sprida ljus över hur
            det fungerar och den oro som finns uppe i Västernorrland. Jag
            vet att också Hans
          </note>
          <note>
            Stenberg och hans partikamrater, inte minst i Sundsvalls kommun,
            delar åsikten att detta är jätteviktigt.
          </note>
          <note>
            Jag tycker att viljeinriktningen behöver belysas ytterligare.
            Jag hoppas och tror att Hans Stenberg, som själv sitter i trafikutskottet,
            kommer att fortsätta att belysa hur oerhört viktigt det är att
            banan rustas till en god standard. Det får inte bli en flaskhals.
          </note>
          <note>
            Det vi har sett hittills av projekteringar har inte visat att
            man vill ge detta en väldigt bra lösning.
          </note>
          <note type="speaker">
            Anf. 120 HANS STENBERG (s) replik:
          </note>
          <note>
            Fru talman! Jag vill bara påminna om att de projekteringar som
            har gjorts hittills har skett med utgångspunkt i den gamla planeringsramen
            som innehåller betydligt mindre pengar än vad som kommer att finnas
            efter det att vi har fattat beslut i morgon.
          </note>
          <note type="speaker">
            Anf. 121 BIRGITTA SELLÉN (c) replik:
          </note>
          <note>
            Fru talman! Jag är medveten om att det är på det sättet. Jag
            är mycket angelägen om att detta ska lyftas fram så många gånger
            som möjligt så att så många människor som möjligt också är införstådda
            med hur viktigt det här är för framtiden. Jag ser hela satsningen
            längs Norrlandskusten som början på någonting väldigt stort. I
            förlängningen ser jag hur Norrbotniabanan ska växa vidare och
            hur man ska kunna få ett internationellt samarbete med både Finland
            och
          </note>
          <note>
            Murmansk. Har man då inte tagit ställning till och verkligen
            satsar på Ådalsbanan kan det bli en flaskhals. Då är det ganska
            kört med att få en väl fungerande transportled där.
          </note>
          <note type="speaker">
            Anf. 122 RUNAR PATRIKSSON (fp):
          </note>
          <note>
            Fru talman! Jag ska försöka att korta av mitt tal så mycket som
            möjligt på grund av tiden som går. Det är viktiga frågor vi diskuterar
            i dag när vi talar om infrastrukturfrågorna.
          </note>
          <note>
            Folkpartiet fick en fråga från Miljöpartiet som gällde Estonia.
            Jag måste meddela att det inte är mitt område. För min egen del
            vill jag bara säga att jag hyser respekt för gravfriden.
          </note>
          <note>
            Kenth Skårvik har lämnat in en motion, T46, som presenterar Folkpartiets
            finansieringsram för infrastrukturförslagen. Den har Elver Jonsson
            redogjort för. Vår ram omfattar 375 miljarder varav 325 är direkt
            anslagsfinansierade. När det gäller resten har vi en förhoppning
            om alternativa finansieringar som vi tror mycket på. Av dessa
            pengar är över 200 miljarder direkt kopplande till vägnätet under
            anslagstiden.
          </note>
          <note>
            Enligt Folkpartiet finns det två brister i dagens transportsystem
            som bör uppmärksammas mest. Det gäller bristande bärighet på icke
            tjälsäkrade vägar och flaskhalsproblemen i storstadsregionerna.
            Hela landet måste ha en sådan standard på vägnätet att råvaruförsörjningen
            till industrin kan tryggas hela året och att färdiga produkter
            kan fraktas därifrån. Råvaror och färdiga produkter ska kunna
            fraktas till och från industrin under hela året i hela landet.
          </note>
          <note>
            Vi tror att ansträngningar också måste göras för att hitta alternativa
            finansieringar inom infrastruktursektorn. Vi tror också att detta
            är fullt möjligt.
          </note>
          <note>
            Enligt vår motion finns en rad angelägna vägprojekt som bör genomföras.
            Jag vill nämna skandinaviska triangeln. Den kan ha två startpunkter,
            antingen från Köpenhamn till Oslo eller från S:t Petersburg till
          </note>
          <note>
            Oslo. Det är angelägna vägprojekt som det måste tas svenskt ansvar
            för. De har nämnts tidigare i dag.
          </note>
          <note>
            Under vägdagar i Oslo för ett par veckor sedan med EU:s Gonzales
            närvarande påtalades Sveriges skyldighet att ta ansvar för sina
            projekt på de svenska
          </note>
          <note>
            Europavägarna, t.ex. E 4, E 6 och E 18, som kopplas ihop med
            dessa europeiska projekt.
          </note>
          <note>
            Jag måste få påtala sträckan Karlstad-Örebro på E
          </note>
          <note>
            18 och den sedan länge utlovade sträckan Hån-
          </note>
          <note>
            Töcksfors. Den borde startas omgående eftersom det har startats
            ett stort projekt på E 18 på den norska sidan. Ett annat problem
            just med denna sträcka är ju det horribla i att tullstationen
            i Sverige, på den väg som har 25 % av transporterna över gränsen,
            ligger 2
          </note>
          <note>
            kilometer in i landet med smittrisker åt både höger och vänster.
          </note>
          <note>
            Vi måste göra någonting åt det. Vi får väl anse att den lilla
            sträckan på E 18 är ett åderbråck på en pulsåder.
          </note>
          <note>
            Det finns andra stora projekt som bör ingå i Vägverkets planeringsram
            och som bör komma igång snarast möjligt. Det gäller motorvägsstandard
            på hela vägen Göteborg-Stockholm och utbyggnad av riksväg 44 och
            riksväg 45. Jag kallar riksväg 45 för Via
          </note>
          <note>
            Lappia. Folkpartiet anser också att riksväg 45 från
          </note>
          <note>
            Göteborg till Karesuando ska bli E 45. Det kostar inga pengar
            att överföra ett E på denna väg som är en
          </note>
          <note>
            Europaväg genom hela Europa. E 45 Via Lappia skulle kunna bli
            ett Sveriges Broadway som kryssar genom hela landet förbi samtliga
            övriga riksvägar.
          </note>
          <note>
            Jag måste också nämna E 4 vid Sundsvall samt utbyggnad av E 4
            mellan Skellefteå och Umeå. I
          </note>
          <note>
            Stockholmsområdet bör en komplett ringled byggas.
          </note>
          <note>
            Riksväg 73 bör få en standardhöjning på sträckan mellan Fors
            och Nynäshamn. Trafikproblemen i Uppsalaområdet är också viktiga
            för Folkpartiet.
          </note>
          <note>
            Likartade krav på en upprustning och tjälsäkring samt utbyggnader
            av transportsystemet har förts fram i en rad andra motioner från
            Folkpartiet.
          </note>
          <note>
            Vid en resa med företagargruppen i Västerbotten träffade vi varje
            dag företagare i Glesbygdsvästerbotten som uttalade det viktigaste
            målet: Ge oss bättre vägar.
          </note>
          <note>
            Den största kraften måste nu läggas på tjälsäkringen samt underhållet
            av vägnätet. Från Dalsland via Värmland, Dalarna och norrut är
            vägnätets kvalitet det stora hindret för utveckling. Observera
            mitt uttryck: Hinder för utveckling.
          </note>
          <note>
            Bästa socialdemokrater, vänsterpartister och miljöpartister!
            Jag har en fråga. Vill ni att Dalsland,
          </note>
          <note>
            Värmland, Dalarna och alla län vidare norrut ska utvecklas? Eller
            ska de dö? Om svaret är nej är det dags att ta avstånd från den
            utgiftsram för infrastruktur som ni har enats om. Det är bråttom.
            Vi måste börja nu. Vi måste börja gräva nu och sluta prata.
          </note>
          <note>
            Jag bor fem mil från Bengtsfors och sex mil från
          </note>
          <note>
            Arvika. På vägen finns Hilmers trä i Köla, Årjängs såg, Nössemarkssågen
            och sågverket i Billingsfors som eventuellt ska återöppnas och
            ge arbetstillfällen i drabbade Bengtsfors. Varför ska egna företagare
            då satsa hundratals miljoner kronor och ge hundratals arbete i
            denna region när samhället inte tar sitt ansvar för infrastrukturen,
            trots givna löften?
          </note>
          <note>
            Sågverken och pappersindustrin i Dalsland och
          </note>
          <note>
            Värmland har naturligtvis satsat i dessa områden därför att där
            finns så stor tillgång på skogsråvara.
          </note>
          <note>
            När riksdagens företagargrupp besökte området i
          </note>
          <note>
            Västerbotten fick vi samma frågor som vi får när vi besöker företagarna
            i Dalsland och Värmland. Det är samma område för infrastrukturen.
            Det är i behov av kraftiga förändringar.
          </note>
          <note>
            Lastbilen måste nu erkännas som världens bästa transportfordon,
            liksom privatbilen måste erkännas som ett suveränt redskap för
            livskvaliteten i glesbygden. Det är de bygder jag menar när jag
            talar om pappersindustrin och sågverken. Framkomligheten via IT,
            data och telefon - speciellt då mobiltelefonnätet - är också av
            största vikt i de områden där tjälsäkring och underhåll av vägarna
            är under all kritik.
          </note>
          <note>
            I en motion har undertecknad tillsammans med
          </note>
          <note>
            Elver Jonsson krävt en glesbygdsombudsman för att kunna ställa
            samhället till svars för otillräcklig infrastruktur som t.ex.
            vägnät, postservice eller delar av vård, skola och omsorg. Tänk
            om Glesbygdsverkets generaldirektör Pia Enocksson, som verkligen
            gör ett förnämligt arbete för Glesbygdssverige, hade denna ombudsmannakraft
            i sin generaldirektörsställning.
          </note>
          <note>
            Jag går så över till ett annat ämne som också nämnts tidigare.
          </note>
          <note>
            Vänersjöfarten från västkusten till Karlstad via
          </note>
          <note>
            Trollhätte kanal är en trafikled med stort miljövärde.
          </note>
          <note>
            Den har stor livskraftsbetydelse för industrin, t.ex.
          </note>
          <note>
            industrin av pappersmaskiner i Kristinehamn och
          </note>
          <note>
            Karlstad. Nu måste regeringen via Sjöfartsverket snarast reglera
            kostnadsbilden för Vänersjöfarten så att konkurrensen med andra
            transportmedel utjämnas, ja, rent av ges extrastöd eftersom viss
            industri inte kan använda annat transportsätt varför deras fortsatta
            verksamhet i dessa utsatta sysselsättningslän kan bli ifrågasatt
            av ägarna som ofta bor och har sina kontor i
          </note>
          <note>
            Finland.
          </note>
          <note>
            Jag hävdar också mitt bifall till reservation 9, fru talman.
          </note>
          <note>
            Till sist ett citat.
          </note>
          <note>
            Det är ingen önskedröm att ha lång väg till jobbet, men det ger
            alternativet att bo kvar om man måste byta arbete eller friare
            byta bostadsort i förhållande till ett nytt arbete. En förutsättning
            är att kommunikationerna är bra. Om hela Värmland ska kunna leva
            och sysselsättningen kunna öka så måste vägarna i länet förbättras.
            Det går inte att vänta 10 år, för då är flera orter avfolkade,
            varför det inte går att upprätthålla offentlig service. Om det
            inte blir en rejäl upprustning av vägnätet i länet de allra närmaste
            åren kommer det att förbli oklart hur bra det ska går för
          </note>
          <note>
            Värmland i fortsättningen.
          </note>
          <note>
            Detta är landshövding Ingemar Eliassons ord i senaste numret
            av tidningen Värmlands affärer. Jag tror att landshövdingar i
            de flesta län från Dalsland till
          </note>
          <note>
            Norrland skulle skriva under på landshövding Eliassons ord.
          </note>
          <note>
            Om Socialdemokraterna hade sökt stöd mot mitten och högerut hade
            svensk glesbygds regionala centrum samt storstädernas infrastruktur
            haft en möjlig framtid med ett långsiktigt hållbart transportsystem.
            Det är tråkigt att de inte har hörsammat inviterna. Det är synd
            för Värmland, och det är synd för hela övriga landet.
          </note>
          <note type="speaker">
            Anf. 123 LENNART KLOCKARE (s):
          </note>
          <note>
            Fru talman! Efter talmannens vädjan i morse om kortare anföranden
            har jag halverat mitt anförande.
          </note>
          <note>
            Jag vill ändå börja med att säga att jag är glad att regeringen
            satsar 364 miljarder kronor på infrastrukturen fram till 2015.
            Det är en ansenlig summa pengar som kommer att bidra till att
            vägar och järnvägar får en bättre standard.
          </note>
          <note>
            Anledningen till att jag deltar i debatten är att jag under mina
            år i riksdagen agerat för att en ny bandel ska byggas mellan Kalix
            och Haparanda, den så kallade Haparandabanan. En sådan bandel
            kräver naturligtvis en fungerande övergång för järnvägstransporter
            mellan Haparanda och Torneå.
          </note>
          <note>
            Jag är av den uppfattningen att en ny sträckning är nödvändig
            för att rationella järnvägstransporter ska kunna ske mellan Norge,
            Sverige, Finland och Ryssland. En ny Haparandabana, tillsammans
            med Norra stambanan och Malmbanan bildar ett integrerat transportsystem
            via Finland och Barentsregionen. På sikt bidrar detta till att
            göra Norrbotten och Nordkalotten till en mer central och betydelsefull
            region i Europa.
          </note>
          <note>
            Länsstyrelsen i Norrbotten konstaterar att flera större svenska
            och finska basindustrier med verksamhet i de norra delarna av
            respektive land uttryckt sitt intresse för järnvägstransporter
            mellan länderna, under förutsättning att en effektiv järnvägsförbindelse
            mellan länderna skapas. Att intresset har ökat beror på den kraftigt
            ökade integrationen mellan finska och svenska basindustrier, bl.a.
            Avesta Polarit och Stora
          </note>
          <note>
            Enso.
          </note>
          <note>
            Byggandet av Haparandabanan skulle innebära en kraftig effektivisering
            av godstrafiken eftersom det skulle möjliggöra trafik med längre,
            tyngre och snabbare godståg. Bandelen skulle även bidra till utveckling
            av näringslivet med hänsyn till de naturresurser som finns inom
            Barentsregionen.
          </note>
          <note>
            Regeringen har i infrastrukturpropositionen nämnt
          </note>
          <note>
            Haparandabanan som en av de åtgärder som bör genomföras under
            perioden. Jag hoppas självklart att bandelen ska kunna bli verklighet
            så snart som möjligt, men jag förstår att det återstår en del
            utredningsarbete innan den kan förverkligas.
          </note>
          <note>
            Fru talman! Det gläder mig i alla fall att Banverket i Region
            Norr tagit omnämnandet av Haparandabanan på fullt allvar och begärt
            att få ett startbeslut för att kunna börja utreda förutsättningarna
            bl.a. för sträckningen och för att kunna göra en miljöprövning.
          </note>
          <note>
            Startbeslutet kan förhoppningsvis komma i början av nästa år.
          </note>
          <note>
            Mycket arbete återstår alltså, men det känns ändå som om första
            steget tagits för att bandelen ska kunna förverkligas. När bandelen
            ska byggas måste det också bli aktuellt med elektrifiering av
            hela sträckan från Boden över Kalix till Haparanda.
          </note>
          <note>
            Regeringen har angivit förutsättningar genom att i propositionen
            anvisa medel för järnvägssatsningar.
          </note>
          <note>
            Man har där avsatt 100 miljarder fram till 2015 enbart för järnvägssatsningar.
            Jag vill avslutningsvis uppmana regeringen att noga följa frågan
            och underlätta fattandet av ett beslut om byggande av banan så
            snabbt som möjligt.
          </note>
          <note>
            I detta anförande instämde Birgitta Ahlqvist och
          </note>
          <note>
            Lars U Granberg (båda s).
          </note>
          <note>
            Anf. 124 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Fru talman! Jag ska prata om den ofullbordade vägen - väg 73,
            Nynäsvägen. Jag motionerade redan
          </note>
          <note>
            1999 om denna väg. Den har sedan dess fått vänta på den kraftigt
            försenade infrastrukturpropositionen. I
          </note>
          <note>
            dag är motionen avstyrkt i en bilaga tillsammans med flera hundra
            andra motioner.
          </note>
          <note>
            I Stockholmsregionen finns en rad angelägna behov av vägutbyggnader.
            Till dem hör väg 73, den ofullbordade vägen. Ingen kedja är starkare
            än sin svagaste länk, och detsamma gäller för vägar. När väg 73,
            Nynäsvägen, byggdes ut till motorvägsstandard från Stockholm slutade
            den senaste etappen vid
          </note>
          <note>
            Fors trafikplats i Haninge kommun. Södra Södertörn och Gotland
            lämnades åt sina öden.
          </note>
          <note>
            De återstående 22 kilometrarna till Nynäshamn består av en smal
            och krokig väg med många olycksdrabbade korsningar. Det är den
            här sträckan som är
          </note>
          <note>
            Nynäsvägens svagaste länk. Det var ett kortsiktigt ekonomiskt
            tänkande som satte stopp för väg 73 och som ledde till den ofullbordade
            vägen.
          </note>
          <note>
            Nu inser de allra flesta att väg 73:s utbyggnad måste ges högsta
            prioritet. Till dem räknar jag Stockholmsberedningen, som i sin
            problemanalys från juni i år i största politiska enighet visade
            på behovet av väg 73. I ett frågesvar till mig har näringsministern
            i början av december i år sagt att det finns ett politiskt samförstånd
            om att väg 73 behövs och att väg 73 är viktig.
          </note>
          <note>
            Med hänvisning till vad som sagts från Stockholmsberedningen
            är jag säker på att Björn Rosengren får möta ett starkt regionalt
            samförstånd. Detta samförstånd, som säkert kommer till uttryck
            i Stockholmsberedningens betänkande den 15 januari nästa år, måste
            följas upp på statlig nivå. Då, i januari, kan
          </note>
          <note>
            Björn Rosengren kraftfullt visa sin uppriktiga mening för att
            fullborda väg 73.
          </note>
          <note>
            Skälen för väg 73 är många. Låt mig hänvisa till de viktigaste.
            Jag vill först peka på trafiksäkerheten.
          </note>
          <note>
            Stockholmsregionen är den enda region där antalet trafikdödade
            ökar sedan tre år tillbaka. Alla andra regioner visar en minskning.
            Till ökningen i Stockholmsregionen bidrar i högsta grad väg 73.
            Den aktuella vägsträckan hör till landets mest olycksdrabbade.
          </note>
          <note>
            Jag vill också peka på utvecklingen av Södertörn och Gotland.
            Näringslivet, handeln, turismen och de boende behöver bättre vardagsvillkor
            både i nutid och i framtid. För en utveckling som kan frigöra
            Södertörns slumrande resurser behövs denna väg. Att frigöra dessa
            resurser är ett regionalt intresse. Det kan bl.a. öppna för ett
            framtida boende i unik miljö i den överhettade bostadsmarknaden
            i Stockholmsområdet.
          </note>
          <note>
            Vägen underlättar företagens nyetableringar, och därmed kan man
            få bättre balans mellan mindre gynnade och mer gynnade kommuner.
            Allt detta gäller även för Gotland. Öns möjligheter till utveckling
            och bättre villkor är intimt förknippade med bättre vägar på fastlandet.
          </note>
          <note>
            Sjöfartsverket har nyligen klassat Nynäshamns hamn som ett riksintresse
            tillsammans med 27 andra hamnar i landet. Med en ny väg kan den
            planerade
          </note>
          <note>
            Norviks storhamn byggas ut till stora fördelar för oss alla.
          </note>
          <note>
            Fru talman! Nu gäller det att gå från ord till handling. Hittills
            har det varit som att klippa grisen:
          </note>
          <note>
            mycket skrik och lite ull, dvs. mycket tal om väg 73
          </note>
          <note>
            men ingen finansiering. Men jag tar nu fasta på näringsminister
            Björn Rosengrens vilja till politiskt samförstånd om väg 73. Tar
            han och regeringen kraftfulla initiativ till att fullborda väg
            73 kan de alltid räkna med moderaternas stöd. Men som sagt, fru
            talman: Finansieringen saknas fortfarande.
          </note>
          <note type="speaker">
            Anf. 125 STEN LUNDSTRÖM (v):
          </note>
          <note>
            Fru talman! Mitt anförande kommer i den här följden att framstå
            som lite originellt. Jag är en av dem som inte kräver mer pengar
            till någonting utan är snarare beredd att bidra till att pengar
            kan bli över för andra satsningar.
          </note>
          <note>
            Jag kommer i mitt anförande att hålla mig till Citytunneln i
            Malmö. Jag yrkar bifall till motion
          </note>
          <note>
            2001/02:T36 yrkande 1, där vi kräver att medel till
          </note>
          <note>
            Citytunneln överförs till ett yttre godsspår för att lösa problemen
            med godstrafiken genom Malmö kommun.
          </note>
          <note>
            Riksdagens revisorer och trafikforskaren Jan-Eric
          </note>
          <note>
            Nilsson har visat på att Citytunneln är en både dyr och samhällsekonomiskt
            felaktig satsning, som dessutom saknar helhetslösningar för utbyggnaden
            av den spårbundna trafiken i och kring Malmö.
          </note>
          <note>
            Ett av argumenten för Citytunneln är behovet av att bygga om
            Malmö centralstation från den säckstation som den i dag är till
            en genomfartsstation. Delvis löser man säckstationsproblemet med
            Citytunneln, men det gäller bara den del av kollektivtrafiken
            som kan ledas in i Citytunneln. För godstrafiken kvarstår problemet.
            Allt gods måste genom Malmö, vända och gå tillbaka igen.
          </note>
          <note>
            Två andra argument som i propositionen förs fram som viktiga
            för Citytunneln är för det första att man stärker kollektivtrafiken
            genom två nya stationer i
          </note>
          <note>
            Malmö. Detta stärker inte kollektivtrafiken särskilt mycket.
            Möjligtvis stärker det en del av pendlingstrafiken.
          </note>
          <note>
            För det andra skulle Citytunneln bli en viktig länk och en förutsättning
            för möjligheterna att bygga ut den spårbundna kollektivtrafiken
            i hela Skåne. T.ex.
          </note>
          <note>
            hävdas att satsningar på vissa befintliga banor är helt beroende
            av Citytunnellösningen. Jag tror inte för en sekund på detta.
            Utan Citytunneln, säger man, erhålls inte den extrakapacitet som
            man behöver för att undvika trängselproblemen på Malmö centralstation.
          </note>
          <note>
            Ibland blir man trött när man jobbar politiskt. Vi har under
            tio års tid av regeringen, av regionen och av kommunen krävt att
            man ska plocka fram alternativa lösningar och på allvar titta
            på de andra möjligheter som finns att lösa problemen med både
            kollektivtrafiken och godstrafiken i Malmöregionen. Det har aldrig
            ens gjorts ett tappert försök, bara skilda försök utan någon egentlig
            ansträngning. I stället har man gång på gång lyft fram Citytunneln
            och sakta men säkert tvingat fram till den punkt där Citytunneln
            på grund av att inga andra utredningar är gjorda blir den enda
            lösningen.
          </note>
          <note>
            I den bästa av världar finns det pengar till det mesta. Min kritik
            mot Citytunneln är inte så hård att inte Citytunneln borde kunna
            byggas om vi hade haft alla andra miljarder som också skulle behövas
            för att bygga ut och lösa problem.
          </note>
          <note>
            Problemet med Citytunneln är inte Citytunneln i sig själv. Det
            stora problemet med Citytunneln är att den permanentar de största
            problemen. Undanträngningseffekterna med Citytunneln innebär att
            godstrafiken i, runt och genom Malmö kommer att kvarstå.
          </note>
          <note>
            Pendlingsproblemet kommer också att kvarstå i stora delar av
            regionen. Citytunneln kommer t.ex. inte att serva den stora pendlingstrafiken
            söderifrån. En av de största pendlingsorterna in till Malmö är
            Vellinge kommun. Därifrån kommer man inte att nå Citytunneln.
            Pendlingen kommer fortsättningsvis i huvudsak att ske med hjälp
            av bilar.
          </note>
          <note>
            Eftersom ingen annan alternativ lösning kommer att finnas tillgänglig
            kommer ett eventuellt negativt besked från miljöbalksprövningen
            att kraftigt försena all satsning på spårbunden trafik i regionen.
            De faktiska kostnaderna för Citytunneln är svåra att bedöma.
          </note>
          <note>
            Det finns uppenbara risker för stora fördyringar.
          </note>
          <note>
            Byggandet av metron i Köpenhamn, som anläggs på samma berggrund
            med ungefär samma förutsättningar som Citytunneln är tänkt att
            byggas med, visar på en 40-procentig fördyring. Merparten av kostnaderna
            kommer staten att få stå för.
          </note>
          <note>
            Det största problemet i Malmö i dag är godstrafiken genom stora
            delar av Malmös tättbebyggda områden. Citytunneln kommer inte
            att lösa detta eftersom godstrafiken inte kommer att gå i Citytunneln.
          </note>
          <note>
            I dag leds all järnvägstrafik över Öresundsbron via Kontinentalbanan
            i Malmö. Kontinentalbanan har en mycket olycklig placering där
            sex kilometer av banan - utpekad som en av de stora trafikfarorna
            i
          </note>
          <note>
            Malmö - passerar strax utanför fönstren där människor bor. Problem
            med buller, vibrationer och farligt gods berör cirka en tredjedel
            av Malmös befolkning.
          </note>
          <note>
            Utan tvivel är det godstågen som utgör det stora problemet.
          </note>
          <note>
            I dag trafikerar ca 80 godståg per dygn Kontinentalbanan. Med
            en medveten satsning på att föra över gods från väg till järnväg
            kommer med all säkerhet -
          </note>
          <note>
            och förhoppningsvis - godstrafiken att öka. Det finns dessutom
            en del andra orsaker till att vi kan förvänta oss en ökad mängd
            godstrafik på Kontinentalbanan.
          </note>
          <note>
            För det första innebär samgåendet mellan hamnarna i Malmö och
            Köpenhamn ett samutnyttjande av resurserna i regionen. Det kommer
            naturligtvis att leda till ett ökat användande av Kontinentalbanan
            för godstrafik.
          </note>
          <note>
            För det andra kommer den stora satsningen på ökad kapacitet för
            järnvägstrafiken som föreslås i propositionen att innebära att
            mer gods förs över till spårbunden trafik. Det är bra och viktigt,
            men det leder också fram till en ökad trafik på Kontinentalbanan.
            För att satsningen ska bli framgångsrik och bra ur miljösynpunkt
            borde det vara en självklarhet att satsa på de optimala lösningarna.
            Kontinentalbanan är en osedvanligt dålig lösning.
          </note>
          <note>
            För det tredje innebär den stora satsningen som görs vid Trelleborgs
            hamn, i storleksordningen 4-5
          </note>
          <note>
            miljarder kronor, att kapaciteten för gods- och persontrafik
            kommer att öka. Den spårbundna trafiken från Trelleborg har ingen
            annan väg att välja än Kontinentalbanan. För att den stora satsningen
            i Trelleborg ska bli framgångsrik krävs att flaskhalsproblemen
            undanröjs och att de malmöbor som redan i dag störs av buller
            och vibrationer får en lösning på sina problem.
          </note>
          <note>
            Banverket har i ett pressmeddelande från den 12
          </note>
          <note>
            oktober i år sagt att i och med färdigställandet av
          </note>
          <note>
            Citytunneln finns det av kapacitetsskäl inte behov av ytterligare
            järnvägsförbindelser runt eller genom
          </note>
          <note>
            Malmö under överskådlig tid. Man skriver vidare att man därför
            anser att ett yttre godsspår runt Malmö endast kan bli aktuellt
            om kapacitetsproblem uppstår i framtiden. Banverket tar därmed
            ingen hänsyn till att en tredjedel av Malmös befolkning blir direkt
            berörd av en olycka med farligt gods.
          </note>
          <note>
            Samma banverk har i propositionen fått ett tilläggsuppdrag att
            komplettera Citytunneln med en ytterligare alternativ utformning
            i samband med miljöbalksprövningen. I det här fallet kan man verkligen
            tala om att låta räven vakta hönsen.
          </note>
          <note>
            Om riksdagen i morgon ger regeringen i uppdrag att bemyndiga
            Banverket att genomföra Citytunneln, kommer det för oss framöver
            att vara viktigt att se till att man i infrastruktursatsningarna
            på 100 miljarder kronor också tar hänsyn till situationen för
            den tredjedel av Malmös befolkning som är direkt störd och hotad
            av Kontinentalbanans sträckning.
          </note>
          <note>
            I detta anförande instämde Sven-Erik Sjöstrand
          </note>
          <note>
            (v).
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.55 på förslag av talmannen att ajournera
            förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            6 § (forts.) Kommunikationer och infrastruktur för ett långsiktigt
            hållbart transportsystem (forts.
          </note>
          <note>
            TU1 och TU2)
          </note>
          <note type="speaker">
            Anf. 126 INGEMAR VÄNERLÖV (kd):
          </note>
          <note>
            Fru talman! Vi diskuterar bl.a. ett långsiktigt hållbart transportsystem,
            och då vill jag tala om Vänersjöfarten och dess problem. Jag är
            född i Vänersborg och bor där, och jag har i årtionden sett båtarna
            komma och gå på Vänern och Trollhätte kanal. Men på senare år
            har det blivit allt glesare mellan fartygen.
          </note>
          <note>
            Vänersjöfarten har på grund av snedvriden konkurrens under en
            längre tid tappat konkurrensförmåga mot andra transportslag, främst
            utländsk trailertrafik och järnväg. Samtidigt har godsvolymerna
            in och ut ur Vänerns omland stadigt ökat. Hittills i år har Vänertrafiken
            minskat med 8 %. Minskningen under senare år är så kraftig att
            den del av näringslivet i
          </note>
          <note>
            Vänerregionen som är beroende av sjöfarten känner oro för framtida
            möjligheter att leverera sina produkter eller ta emot råvaror.
            Totalt är tiotusentals arbetstillfällen beroende av en fungerande
            Vänersjöfart. De sjunkande godsvolymerna har tvingat Vänerhamn
            att dra ned på servicegraden och säga upp folk. Det är en farlig
            utveckling, eftersom Vänerhamn, när och om den negativa trenden
            vänder, riskerar att ej klara av att ta emot det gods som då anmäls
            för ut- eller inlastning.
          </note>
          <note>
            Regeringen har upprepade gånger uppmärksammats på Vänersjöfartens
            ogynnsamma konkurrenssituation jämfört med andra transportslag,
            men inget händer.
          </note>
          <note>
            I riksdagens frågestund den 25 oktober i år sade näringsministern
            att Vänersjöfarten konkurreras ut av tåg eftersom tåg är billigare,
            men han förklarade inte varför tåg sedan några år tillbaka är
            betydligt billigare.
          </note>
          <note>
            I ett svar den 29 november på en skriftlig fråga säger han sedan
            att regeringen arbetar för att det ska råda likvärdiga konkurrensförutsättningar
            mellan olika transportslag. I samma frågesvar slår ministern även
            fast att rättvis konkurrens uppnås om skatter och avgifter för
            alla transporter speglar de samhällsekonomiska marginalkostnader
            som transporterna ger upphov till, vilket ingen motsäger.
          </note>
          <note>
            Tidigare i dag ställde min partikollega Johnny
          </note>
          <note>
            Gylling en direkt fråga till näringsministern om vilka åtgärder
            han tänkte vidta för att vända Vänersjöfartens negativa utveckling.
            Ministern svävade på målet och hänvisade till utredningar och
            betänkanden, och även till Vänerrådet. Han var mer tydlig i frågesvaret
            den 29 november, där han slog fast att regeringen för närvarande
            ej är beredd att vidta några särskilda åtgärder beträffande Vänersjöfarten.
          </note>
          <note>
            Näringsministerns hållning är motsägelsefull. Å
          </note>
          <note>
            ena sidan försäkrar han gång på gång att regeringen är intresserad
            av att Vänersjöfarten ska ha en framtid, säger sig arbeta för
            likvärdiga konkurrensförutsättningar mellan olika transportslag
            och hyllar principen om samhällsekonomisk marginalkostnad när
            det gäller rättvis konkurrens. Å andra sidan är han medveten om
            Vänertrafikens akuta problem, men låter dem förvärras, trots att
            satsningar på denna sjöfart i högsta grad ligger i linje med ett
            samhällsekonomiskt marginalkostnadstänkande.
          </note>
          <note>
            I likhet med näringsministern konstaterar Godstransportdelegationen
            att om samtliga avgifter för infrastrukturen anpassas till samhällsekonomisk
            marginalkostnad bör effektiva godstransportsystem kunna utvecklas
            på marknadens villkor. Men så är det definitivt inte i dag, och
            det med regeringens goda minne, dessvärre.
          </note>
          <note>
            Det transportpolitiska beslut som togs 1998 syftade bl.a. till
            att ge järnvägen goda utvecklingsmöjligheter, varför ett nytt
            banavgiftssystem infördes. Tillsammans med vissa andra förändringar
            innebar det en årlig kostnadsminskning för järnvägen med
          </note>
          <note>
            780 miljoner kronor. När banavgifterna på detta sätt sattes under
            marginalkostnadsnivån innebar det en stor konkurrensfördel för
            järnvägen som Vänertrafiken ej kompenserades för, vilket omgående
            fick negativa effekter för densamma. T.ex. förde Stora Enso över
            allt sitt gods till järnväg. De båda för Vänersjöfart specialbyggda
            containerfartygen
          </note>
          <note>
            "vänerskyttlarna" tappade därvid marknad och är i dag sålda till
            Nederländerna. Ahlmark Lines i Karlstad har i dag endast två fartyg
            mot tidigare fem i linjetrafik till England och Spanien. Enligt
            Vänerrådet kostar olja i dag 19 kr mer per ton att frakta på köl
            än på den subventionerade järnvägen.
          </note>
          <note>
            Efter det att det transportpolitiska beslutet trätt i kraft tillsatte
            näringsministern en utredare som skulle lägga fram förslag som
            främjade utvecklingen av
          </note>
          <note>
            Vänersjöfarten. Utredningen presenterades i mars
          </note>
          <note>
            2000 och innehöll flera åtgärder för en stärkt Vänersjöfart.
            Bl.a. skulle staten bidra med halverade lotskostnader. Men i stället
            för sänkning har lotsavgifterna höjts med 50 % trots 40-procentig
            rabatt för passage av Trollhätte kanal.
          </note>
          <note>
            Det enda förslag som fått någon praktisk betydelse är bildandet
            av Vänerrådet, där regeringen tillsköt
          </note>
          <note>
            5 miljoner kronor under en treårsperiod. Vänerrådet ska ta initiativ
            till åtgärder som stärker Vänerregionen, Vänersjöfarten och den
            regionalekonomiska utvecklingen.
          </note>
          <note>
            Näringsministern har uttalat att bildandet av Vänerrådet var
            det viktigaste förslaget som lades fram i
          </note>
          <note>
            Vänerutredningen. Dock har han ej brytt sig om rådets synpunkter
            på Vänersjöfarten eller dess varningssignaler om densamma. Regeringen
            kan inte längre undandra sig sitt ansvar för Vänertrafikens utveckling
            genom att flytta över detta ansvar till Vänerrådet och tro att
            rådet av egen kraft ska kunna vända sjöfartens negativa utveckling.
          </note>
          <note>
            I infrastrukturpropositionen omnämns Vänersjöfarten endast med
            några rader, där regeringen helt kort konstaterar att Vänertrafiken
            tappar marknadsandelar. Men inga åtgärder presenteras för att
            vända utvecklingen. Under tolv år ska 364 miljarder kronor satsas
            på vägar och järnvägar, men sjöfarten ska även fortsättningsvis
            finansieras genom avgifter. Infrastrukturpropositionen sägs innebära
            den största samlade satsningen på svensk infrastruktur i modern
            tid.
          </note>
          <note>
            Tidigare här i dag sade näringsministern att denna satsning görs
            för att främja tillväxt, regional utveckling och omställning till
            ekologisk uthållighet. Samtidigt visar utredningar att det är
            just inlandssjöfarten som kan bidra till en sådan utveckling.
            Det har man klart för sig nere i Europa, där man satsar på att
            flytta gods från vägarna till kanaler och floder. Med regeringens
            politik är utvecklingen den motsatta i Sverige.
          </note>
          <note>
            För Vänerregionen kan den uteblivna satsningen på
          </note>
          <note>
            Vänersjöfarten bli förödande. Vid en eventuell nedläggning ska
            man ha i minnet att den mängd gods som transporteras sjövägen
            till Göteborg motsvarar mer än 100 000 långtradare om året eller
            ca 3 000
          </note>
          <note>
            godståg. Hur mycket av de 364 miljarderna måste man satsa på
            riksväg 45 och järnvägen för att klara det trycket.
          </note>
          <note>
            I likhet med vad som sker nere i Europa borde
          </note>
          <note>
            Vänern ses som en inre vattenväg, vilket innebär att infrastrukturen
            på Vänern och Trollhätte kanal betraktas som en del av landstransportsystemet
            och finansieras via anslag såsom vägar och järnvägar.
          </note>
          <note>
            Investeringarna i hamnverksamheten i Vänern bör koncentreras
            till några moderna godsterminaler med bra infrastruktur för såväl
            båt som lastbil och järnväg.
          </note>
          <note>
            När det gäller inre vattenvägar är det intressant att konstatera
            att EU-kommissionen har lagt fram flera förslag för att minska
            godstrafiken på väg. Bl.a. har man godkänt ett österrikiskt program
            för att öka handelstrafiken på Donau. Målet är att mellan år 2001
          </note>
          <note>
            och 2005 föra över 3 % eller 2,5 miljoner ton av den internationella
            godstrafiken genom landet från lastbil till båt till en kostnad
            av 1 miljon euro per år. Här borde det finnas utrymme för regeringen
            att agera för att förbättra Vänersjöfartens konkurrensförmåga
            samtidigt som den vägbundna godstrafiken minskar.
          </note>
          <note>
            Slutligen, fru talman, sade näringsministern tidigare här i dag
            att han vill avvakta vad som kan falla ut av beredningen av Godstransportdelegationens
            betänkande innan han eventuellt agerar för Vänersjöfarten. Om
            Godstransportdelegationens betänkande över huvud taget utmynnar
            i regeringsförslag beräknas detta tidigast kunna ske om ett år.
            Vänersjöfarten, som är i kris nu, kan inte vänta. Akuta åtgärder
            krävs.
          </note>
          <note>
            Vänerrådet, som näringsministern så ofta hänvisar till, har föreslagit
            ett statligt stöd på 20 kr per ton för sjögods på Vänern till
            dess att mer långsiktiga åtgärder vrider konkurrenssituationen
            rätt.
          </note>
          <note type="speaker">
            Anf. 127 MARIANNE ANDERSSON (c):
          </note>
          <note>
            Fru talman! Först vill jag kommentera några viktiga reservationer
            till TU1 med Sven Bergström som första namn. Det gäller nr 1,
            2 och 9.
          </note>
          <note>
            Den första handlar om de enskilda vägarna. Reservanterna går
            emot BREV-utredningens förslag om överföring av allmänna vägar
            till enskilda och om att staten skulle frånhända sig det ekonomiska
            ansvaret för underhållet av enskilda vägar. De förslagen skulle
            bli ytterligare ett dråpslag mot landsbygd och glesbygd och de
            skulle vidga de regionala klyftorna än mer om de genomfördes.
            De får inte genomföras!
          </note>
          <note>
            Den andra gäller vägmärken och vägskyltar. Det är en fråga där
            jag har agerat på olika sätt i flera år.
          </note>
          <note>
            Många är de företagare som upplever regelverket som mycket orättvist.
            När man som trafikant närmar sig en stad möts man av en skog av
            skyltar, medan den som vill sätta upp en skylt ute på landsbygden
            för att folk ska kunna hitta till företaget - ofta ett turistföretag
            - möts av stora problem och krångel. Det här är inget nytt problem.
            Det är skandalöst att det tar så lång tid att ändra detta, för
            här behövs resultat snabbt.
          </note>
          <note>
            Vi vill inte ha en sommar till med de här skyltreglerna.
          </note>
          <note>
            Den tredje reservationen handlar om Vänersjöfarten, som ju är
            en krisbransch. Det beror helt på felaktiga politiska beslut -
            eller rättare sagt på bristen på politiska beslut i en del fall.
            De felaktiga besluten gör att konkurrensen mellan trafikslagen
            går åt fel håll när det gäller energieffektivitet osv. Riktmärket
            bör ju vara att det mest energieffektiva transportsättet ska användas.
            Att sjöfarten sedan minskar trängseln på vägar och järnvägar är
            ytterligare ett skäl. Sjöfarten på Vänern bör ges samma förutsättningar
            som gäller för inre sjöfart på kontinenten. Det betyder att de
            inre vattenvägarna finansieras på samma sätt som vägar och järnvägar.
            Som det nu är drabbas Vänersjöfarten också av orättvisa trafikavgifter,
            vilket verkar negativt för den. När utredaren Bengt K Å Johansson
            föreslog en sänkning av avgifterna så höjdes de i stället, som
            vi har hört här tidigare.
          </note>
          <note>
            Jag går nu över till vägfrågorna. En av de stora fördelarna med
            regionen Västra Götaland är att vi nu samlar oss inför regionala
            frågor som infrastrukturen på ett helt annat sätt än förut. Vi
            jobbar tillsammans och kommer överens om prioriteringar. Det ska
            erkännas att det tidigare har varit si och så med den saken. Varje
            geografiskt område jobbade för sitt, vilket gav en mycket spretig
            bild av regionen. Det är något som avspeglar sig i att Västra
            Götaland totalt sett ligger sämre till än övriga regioner när
            det gäller satsningar på infrastruktur.
          </note>
          <note>
            Nu finns det dock en enighet. Regionen har tillsammans med kommuner
            och näringsliv arbetat fram en strategi för att åtgärda de mest
            akuta behoven. Till det behövs 50 miljarder kronor. Vi kan konstatera
            att vi med regeringens proposition och fördelning efter folkmängd
            inte ens når två tredjedelar av behoven när det gäller vägarna.
            Detta är investeringar som är nödvändiga för näringslivet och
            människorna i Sveriges mesta exportregion.
          </note>
          <note>
            Med Centerns budgetalternativ för infrastruktur för de närmaste
            två åren och våra satsningar på vägarna därefter samt öppningen
            för att pröva annan finansiering skulle vi kunna klara de här
            investeringarna. Det handlar om investeringar på alla nivåer -
          </note>
          <note>
            från grusvägarna i Dalsland till flaskhalsarna i Göteborgsregionen.
          </note>
          <note>
            Jag står självfallet bakom hela den prioriteringen, men vill
            ändå lyfta fram några exempel. Det handlar förstås om grusvägarna
            i Dalsland, som vi har haft upp här så otroligt många gånger.
            Det gäller även andra vägar i Dalsland. Dalsland är det landskap
            som har den största andelen grusvägar. Där finns ett råvarubaserat
            näringsliv med mängder av tunga transporter och stor turism. Vi
            har alltså diskuterat frågan här i kammaren många gånger under
            flera år. Dalsland har också agerat på en mängd olika sätt. Men
            ändå känner man att det har varit svårt att tränga igenom detta
            att vi i delar av Västra Götaland har värre problem än de som
            vanligtvis brukar räknas till skogslänen.
          </note>
          <note>
            Nu har Vägverket tagit fram en plan över det robusta vägnätet,
            som man säger. Den planen måste genomföras nu.
          </note>
          <note>
            Sedan har vi E 20, Europavägen mellan Stockholm och Göteborg.
            Kommunerna efter E 20 har förhandlat sig fram till en plan för
            olika etapputbyggnader och för i vilken ordning dessa ska utföras.
            En snabb utbyggnad är nödvändig av flera skäl. E 20 är
          </note>
          <note>
            Sveriges viktigaste landtransportled mellan Västkusten och Bergslagen
            och Stockholm för gods och petroleumprodukter. Olycksfrekvensen
            är mycket hög beroende på stor trafikmängd, tung trafik, ett stort
            antal korsningar, avsaknad av vägrenar och låg och ojämn standard.
            På sträckningen genom Vårgårda har vi det dystra rekordet sju
            döda under tre månader.
          </note>
          <note>
            Under år 2000 dog tio personer på sträckan mellan
          </note>
          <note>
            Alingsås och Vårgårda. Det finns också en hel del andra skäl
            för att åtgärda E 20.
          </note>
          <note>
            Fru talman! Eftersom vårt budgetalternativ har fallit tvingas
            vi nu arbeta efter regeringens och samarbetspartiernas resursfördelning.
            Det är då viktigt att såväl regering som berörda myndigheter tar
            till sig av den argumentation som nu med kraft förs fram av regionen
            Västra Götaland. På så sätt kan vi få en fördelning av vägresurserna
            som utjämnar en del av den tidigare eftersatta fördelningen till
            regionen när det gäller resurser till vägnätet.
          </note>
          <note>
            Fru talman! Jag står självfallet bakom alla reservationer där
            Centerpartiet finns med, men avstår för tids vinnande från att
            yrka bifall utom till de reservationer som Sven Bergström redan
            tidigare har yrkat bifall till.
          </note>
          <note type="speaker">
            Anf. 128 PER LAGER (mp):
          </note>
          <note>
            Fru talman! Varför behövs det ett obligatoriskt fritidsbåtsregister?
            Jo, därför att vi med ett sådant kan öka sjösäkerheten, lättare
            identifiera stöldgods och miljöförorenare, lättare få tag i bråkstakar
            på sjön och avslöja ekonomiskt fiffleri.
          </note>
          <note>
            Med en tydlig och enkel siffer- och bokstavsmarkering på större
            fritidsbåtar - man brukar dra en gräns vid sju meter och 14 hästkrafter
            - underlättar man för sjöpolisen, för sjöräddningen, för kustbevakningen,
            för de hamnansvariga och för alla oss andra som vistas på, vid
            eller i havet. Det gäller inte minst också fauna och flora.
          </note>
          <note>
            Denna fråga är ett sorgebarn i den här riksdagen.
          </note>
          <note>
            Jag själv har motionerat om den sedan 1995. Det fanns ett obligatorisk
            fritidsbåtsregister i slutet på
          </note>
          <note>
            1980-talet som fungerade utmärkt. Det försvann 1992
          </note>
          <note>
            i och med den borgerliga regeringen. Sedan har vi inte kunnat
            återupprätta detta obligatoriska register av en mängd underliga
            - som jag ser det - skäl.
          </note>
          <note>
            Vi kan börja vid 1998 års budgetproposition. Då fanns ett socialdemokratiskt
            kongressbeslut om att inrätta ett obligatoriskt fritidsbåtsregister.
            Det gjorde att vi också här i riksdagen hade en tydlig majoritet
            för ett sådant. I regeringens budgetproposition skrev man att
            man skulle se till att komma tillbaka med ett förslag om registrering
            av fritidsbåtar. Med det lät vi oss nöja i den här majoriteten,
            och yrkade inte på någon reservation. Men det kom inget förslag.
            Under våren 1999 när jag tog upp detta i en frågestund med näringsminister
            Rosengren så hade han mage att stå i denna talarstol och säga:
            Nej, något sådant register blir det inte. Han såg lite frågande
            ut, och jag tog det till intäkt för att han kanske inte kände
            till frågan så väl. Året efter - vid budgetpropositionen hösten
            1999
          </note>
          <note>
            - sade man: Jo, nu kommer vi med ett sådant här register. Man
            sade att man nog också skulle ha med en obligatorisk ansvarsförsäkring
            för ägare av fritidsbåtar. Det hände ingenting.
          </note>
          <note>
            I budgetpropositionen förra året sade man att man fortsatte dialogen
            med försäkringsbranschen, som inleddes 1999, och att man var stärkt
            i sin uppfattning att ett allmänt fritidsbåtsregister skulle bygga
            på ett frivilligt register. Det hände fortfarande ingenting.
          </note>
          <note>
            Nu har vi budgetpropositionen i år där man säger att regeringen
            fortsätter dialogen från 1999, att fritidsbåtsregistret ska bygga
            på det frivilliga registret och att regeringen avser att tillsätta
            en särskild utredare för detta. Då undrar man: Hur är det fatt
            egentligen? Så där kan man väl inte göra. Man kan väl inte år
            efter år säga att man ska återkomma och sedan plötsligt säga att
            nu behövs det nog en utredare, särskilt då det har funnits ett
            register en gång. Det är inget nytt och inget märkligt. Det är
            väldigt enkelt att administrera och väldigt effektivt. Det här
            är, som jag ser det, inte bara anmärkningsvärt, allvarligt och
            pinsamt, det är rent av skandalöst.
          </note>
          <note>
            Därför yrkar jag, fru talman, bifall till reservation
          </note>
          <note>
            12 i trafikutskottets betänkande nr 1.
          </note>
          <note>
            Jag menar att vi nu borde bilda en majoritet för förslaget här
            i riksdagen. Det finns en tyst majoritet för det. Jag är ganska
            säker på det. Men tyvärr har vi år efter år trott på att regeringen
            ska klara av det här, men det har man inte gjort. Därför tycker
            jag att det nu är dags att helt enkelt kräva ett obligatoriskt
            register.
          </note>
          <note>
            Det finns en annan fråga i betänkande TU2 som handlar om olika
            transporter. Där har jag en motion om cykling. Det är också en
            i olika sammanhang återkommande motion från min sida. Jag är en
            glad cyklist, tycker att cykling är oerhört viktigt, och jag vet
            att det är det optimala transportmedlet. Därför vill jag rekommendera
            alla att använda cykeln där den är lämplig, och det är den förfärligt
            ofta. Det kan vi numera se efter den nationella strategin som
            Vägverket tillsammans med bl.a. Kommunförbundet tog initiativ
            till. I den säger man att 12 % av alla resor görs med cykel. Det
            är inte mycket om man ser bakåt i tiden, för på 50-talet utfördes
            ungefär 60 % av transporterna med cykel.
          </note>
          <note>
            Det som är väldigt viktigt att tänka på är att över hälften av
            alla bilresor som vi gör är kortare än fem kilometer. I tätorter
            är det ännu fler. Det är alltså 70-
          </note>
          <note>
            80 % som handlar om bara tre fyra kilometer, typiska cykelavstånd.
          </note>
          <note>
            Då menar jag att för att vi ska förbättra folkhälsan och för
            att vi ska ha ett långsiktigt hållbart transportsystem måste vi
            satsa mer på cyklingen. Vi måste gå tillbaka till det här fantastiska
            transportmedlet och se till att använda det betydligt mer frekvent,
            framför allt i storstäderna. För det behövs bättre cykelbanor,
            och de ska helst vara avskilda från bilvägbanan. Men går inte
            det ska man ha en särskild cykelfil, och den bör vara minst en
            meter bred för att den ska fungera på vägar. Då tänker jag även
            på landsbygden, där jag själv bor och där vi har väldigt dåliga
            möjligheter att ta oss fram på cykeln på ett säkert sätt.
          </note>
          <note>
            Nu finns det ju ett länstransportanslag till cykelbanor och därmed
            möjligheter att bygga ut dem. Det är jättebra med den cykelstrategi
            som Vägverket har kommit fram till. Jag hade i min motion yrkat
            på en nationell handlingsplan, och man kan säga att det nästan
            är samma sak som Vägverkets strategi. Men jag ville att regeringen
            mer aktivt skulle gå ut och visa på de åtgärder som behövs direkt
            och kunna initiera mer cykling.
          </note>
          <note>
            Vi har ett dystert facit över olyckor. Det är 50
          </note>
          <note>
            cyklister per år som dör och 5 000 som skadas. Det är allvarliga
            siffror. För att öka cyklingen måste vi komma till rätta med de
            här problemen, som den övriga trafiken ofta utgör för cyklingen.
          </note>
          <note type="speaker">
            Anf. 129 EVA ARVIDSSON (s):
          </note>
          <note>
            Fru talman! I dag firar vi Lucia, en ljusets högtid.
          </note>
          <note>
            Jag ser också äntligen ljuset i tunneln när jag tar del av trafikutskottets
            betänkande vad gäller utbyggnad av väg 73, sträckan Älgviken-Fors,
            till en fyrfältsväg med mitträcke.
          </note>
          <note>
            Väg 73 är en av landets mest olycksdrabbade vägar. Bara under
            oktober och november i år inträffade inte mindre än tre dödsolyckor.
            De 22 kilometrarna mellan Älgviken och Fors är en smal, krokig
            och mörk väg med intensiv trafik. Nollvisionen kräver en ökad
            trafiksäkerhet på denna sträcka.
          </note>
          <note>
            Det finns ett brett samförstånd i hela regionen om att bygga
            ut väg 73. Under många år har det varit en prioriterad fråga för
            Nynäshamns kommun. Opinionen för fyrfältsväg har i min kommun
            vuxit till en folkrörelse. Men trots den starka opinionen har
            länsstyrelsen ännu inte prioriterat vägutbyggnaden i den regionala
            investeringsplanen.
          </note>
          <note>
            Regeringen har gett ett särskilt uppdrag till Vägverket att ta
            fram en arbetsplan för utbyggnad av väg 73. För att snabba på
            processen har Vägverket dessutom tilldelats 5 miljoner kronor.
            Nu finns pengarna, och nu behövs prioriteringen.
          </note>
          <note>
            Fru talman! Regeringen tillsatte för ett år sedan
          </note>
          <note>
            Stockholmsberedningen med företrädare för samtliga riksdagspartier.
            Den ska den 15 januari 2002 lämna ett andra delbetänkande som
            kommer att innehålla väl förankrade förslag till och prioriteringar
            av infrastruktur i och i anslutning till Stockholmsregionen.
          </note>
          <note>
            Jag vill erinra om att beredningen redan i sitt första delbetänkande
            prioriterade väg 73.
          </note>
          <note>
            I tisdags kunde vi läsa i Nynäshamns Posten att
          </note>
          <note>
            Nynäshamns hamn hör till de hamnar som Sjöfartsverket bedömer
            vara av riksintresse. Hamnar av riksintresse måste ha en sjöfart
            vars trafik överstiger 1,5
          </note>
          <note>
            miljoner ton eller 200 000 passagerare per år. Nynäshamn har
            tack vare Gotlandstrafiken över en miljon passagerare per år och
            uppfyller alltså kraven med råge. Det kräver en utbyggd väg.
          </note>
          <note>
            Den ökande handeln med staterna runt Östersjön gör att sjöfarten
            ökar. Stockholms hamn har långtskridande planer på en ny hamn,
            Norvik i Nynäshamn, som kan avlasta Stockholm. Då behövs vägen
            ännu mer.
          </note>
          <note>
            Vi i Nynäshamn är beredda att ta vårt ansvar för att öka bostadsbyggandet
            i regionen. Det finns goda förutsättningar för både attraktiva
            bostadsområden och företagsetableringar. Kommunen har en vision
            att fram till 2010 öka kommuninvånarantalet med 5 000.
          </note>
          <note>
            Då behövs vägen.
          </note>
          <note>
            Fru talman! I dag finns egentligen inget alternativ till väg
            73. Nästan 5 000 personer pendlar dagligen till sina arbetsplatser
            utanför kommunen. Kollektivtrafiken - pendeltågen - går sällan,
            är alltför ofta försenade och tar lång tid. Många tar därför bilen
            för att vara säkra på att kunna sköta sitt arbete.
          </note>
          <note>
            En utbyggd väg 73 och en tillförlitlig kollektivtrafik är inte
            ett intresse enbart för oss i Nynäshamn.
          </note>
          <note>
            Med den ökande hamntrafiken runt Östersjön, med
          </note>
          <note>
            Gotlandsfärjans nordligaste hamn och med expansionsmöjligheter
            i kommunen är det ett intresse för hela Stockholmsregionen och
            riket.
          </note>
          <note>
            Fru talman! Jag är glad över regeringens infrastrukturproposition
            och trafikutskottets betänkande och yrkar därför bifall till utskottets
            förslag till beslut.
          </note>
          <note>
            Jag förutsätter att Stockholmsberedningen, länsstyrelsen och
            Vägverket i Stockholm kommer att högprioritera väg 73 så att den
            byggs nu.
          </note>
          <note type="speaker">
            Anf. 130 HANS STENBERG (s) replik:
          </note>
          <note>
            Fru talman! Jag tror att de flesta här i kammaren är väl medvetna
            om behovet av att rusta upp väg 73.
          </note>
          <note>
            Åtminstone vi i trafikutskottet har blivit utsatta för otaliga
            uppvaktningar i frågan.
          </note>
          <note>
            De flesta av oss har väl ett antal gånger åkt väg 73
          </note>
          <note>
            och kunnat konstatera behovet där. Så jag tror att vi är väldigt
            överens om behovet.
          </note>
          <note>
            Men det är som sagt inte riksdagens sak att besluta om varje
            enskilt vägprojekt. Eva Arvidsson nämnde ju själv Stockholmsberedningen,
            som jobbar med frågan. Efter att ha varit i kontakt med både
          </note>
          <note>
            Stockholmsberedningen och Vägverket känner jag mig väldigt säker
            på att vägen kommer att byggas så fort planeringsprocessen och
            den miljöprövning som alltid måste göras i ett sådant här fall
            är avslutad.
          </note>
          <note type="speaker">
            Anf. 131 EVA ARVIDSSON (s) replik:
          </note>
          <note>
            Fru talman! Jag anser också att väg 73 passar in i de insatser
            som Stockholmsberedningen föreslår för att bl.a. uppnå ökad samordning
            mellan de olika trafikslagen och ökad effektivitet i det befintliga
            transportsystemet. Det handlar också om tillräcklig spårkapacitet
            och ökad satsning på kollektivtrafiken.
          </note>
          <note>
            Vidare handlar det om att ha tillräcklig vägkapacitet mellan
            norra och södra regionen och om förbättringar av transportsystemet
            som leder till att det skapas fler platser som är attraktiva för
            etablering av bostäder och arbetsplatser. Jag instämmer alltså.
            Jag ser också med spänning fram emot delbetänkandet som kommer
            i januari.
          </note>
          <note type="speaker">
            Anf. 132 CARL-ERIK SKÅRMAN (m):
          </note>
          <note>
            Fru talman! Det har framgått av diskussionen i dag att det finns
            många olika problem i vårt land när det gäller kommunikationerna.
            Det är inte så lätt med timmerforslingen i norra Värmland eller
            vintervägarna i Norrbotten.
          </note>
          <note>
            Men jag måste nog få framföra att det inte är så alldeles lätt
            att vara stockholmare heller. Det finns en och annan i kammaren
            som möjligen är av en annan åsikt, men dagens debatt, som till
            stor del tangerat trafiksituationen i Stockholm, borde ändå rimligen
            ha givit de närvarande riksdagsledamöterna åtminstone en svag
            aning om att det finns trafikproblem även här i staden - om än
            inte så mycket tjälskott och rasande vägkanter.
          </note>
          <note>
            Det är nämligen så att drygt all den arbetstidsförkortning som
            övriga landet haft under efterkrigstiden har för stockholmarna
            gått åt för att sitta på arbetsresor, detta trots att stockholmarna
            till stor del åker kollektivt till jobbet. Arbetsresorna i rusningstiden
            bedrivs till drygt 70 % med kollektiva färdmedel. Det är europeiskt
            rekord.
          </note>
          <note>
            Vår besvärliga trafiksituation tog den socialdemokratiska regeringen
            fasta på i slutet av 80-talet, och efter en utredning av bl.a.
            det nyrekryterade statsrådet
          </note>
          <note>
            Karlsson initierade man åtgärder för en bättre trafiksituation.
            I gemensamma förhandlingar togs förslag fram, och de var klara
            i slutet av september 1991.
          </note>
          <note>
            Planerna fick godkänt av de inblandade parterna, inklusive statsmakterna.
            Ensidigt bröt den likaledes socialdemokratiska regeringen uppgörelsen
            i februari
          </note>
          <note>
            1997, något som Per-Richard Molén påpekade i sitt anförande i
            förmiddags.
          </note>
          <note>
            Jag förstår om kammaren tycker att jag vid olika tillfällen tjatar
            om detta. Det är riktigt. Jag tjatar om detta. Det gör jag för
            att regeringen ensidigt bröt en uppgörelse och därefter inte har
            velat medverka till en bättre, eller ens en ny, lösning av Stockholms
            trafikproblem. Initiativ av olika slag dödas och begravs i nya
            utredningar. Så är det ju den här gången också, även om man den
            här gången kallar det för Stockholmsberedningen.
          </note>
          <note>
            Möjligen kan man säga att uppfinningsförmågan är som bäst vad
            avser att hitta på nya namn på de olika utredningarna. Nog trodde
            vi väl alla att när den sägenomspunna infrastrukturpropositionen
            skulle komma skulle också frågan om Stockholmstrafiken komma ett
            steg, och gärna ett stort steg, närmare sin lösning.
          </note>
          <note>
            Sedan i september 1991 har ju inte situationen på
          </note>
          <note>
            Stockholms gator och trafikleder blivit bättre. Och problemen
            var stora redan då. För tågtrafiken var problemen då som nu särskilt
            stora. Inte sedan 1870-
          </note>
          <note>
            talet har man byggt ut den allmänna tågkapaciteten över östra
            Mälaren. Med undantag för T-banespår som kom till på 50- och 60-talen
            finns det ingen järnvägsförbindelse över Mälaren förrän man är
            borta vid
          </note>
          <note>
            Kvicksund, mellan Västerås och Eskilstuna.
          </note>
          <note>
            Nu utgör den spårbundna trafiken i Stockholms centrala delar
            ett allvarligt lokalt, regionalt och nationellt trafikproblem
            som måste få en snar lösning, säger utskottet. Vad gäller vägtrafiken
            kan riksdagens ärade ledamöter bara titta ut genom fönstren härifrån
            på Helgeandsholmen för att kunna konstatera att vägtrafikproblemen
            nu är i kapp och nära nog förbi tågtrafikens problem. Så blir
            det när man från den socialdemokratiska regeringens sida låter
            problemen ligga olösta under tio års tid.
          </note>
          <note>
            Vad erbjuder då propositionen Stockholmsregionen? Den erbjuder
            inga vägar, men väl nya avgifter i olika skepnader. Vi ska betala
            för att staten under 130
          </note>
          <note>
            års tid inte förbättrat tågförbindelsen genom centrala
          </note>
          <note>
            Stockholm. Man säger att det, enligt utskottets mening, kräver
            lokal medfinansiering.
          </note>
          <note>
            Sedan har vi detta med trafikavgifter i form av trängsel- och
            miljöavgifter. Det tycker regeringen är besvärligt och komplicerat.
            Det kräver nämligen ett riksdagsbeslut. Det är i juridisk mening
            en skatt att införa trängsel- och miljöavgifter. Av propositionen
            framgår dock inte i vilken mening det inte skulle vara en skatt.
          </note>
          <note>
            Socialdemokraterna vill att döma av uttalanden av både statsråd
            och kommunalpolitiker i Stockholm, bl.a. den socialdemokratiska
            gruppledaren i fullmäktige Annika Billström, införa trängselavgifter,
            alias lokala bilskatter. Nu önskar de ge Stockholmsberedningen
            i uppdrag att utreda dessa biltullar eller trängselavgifter. Det
            är ett oeftergivligt krav, skrev Billström i en debattartikel
            under hösten. Det är väl inte osannolikt att regering ser till
            att det blir det första slutförda resultatet av Stockholmsberedningens
            arbete.
          </note>
          <note>
            Regeringens attityd till Stockholm har ju under denna mandatperiod
            präglats av att man vill lägga alltmer av skuld och pålagor på
            stockholmarna. Genom att snåla på stödet till vägarna ser man
            bl.a. till att det inte går att bygga så många bostäder i nya
            exploateringsområden. I stället åstadkommer man att stockholmarna
            får allt längre trafikköer. Och ska de få bättre spårtrafik ska
            de minsann betala. Skulle stockholmarna vilja använda bilen ska
            de beskattas ytterligare för det i särskilda taxor för stockholmarna.
          </note>
          <note>
            Jag säger: Hu!
          </note>
          <note>
            Rentav har socialdemokraterna i Stockholms fullmäktige, och nu
            senast genom trafikutskottets ordförande här i kammaren i morse,
            försökt att avsiktligt misstolka de moderata ställningstagandena
            i utskottet genom att man har försökt att göra gällande att Moderaterna
            har en med Miljöpartiet sammanfallande inställning till de s.k.
            trängselavgifterna.
          </note>
          <note>
            Fru talman! Uppenbarligen är en stor del av Sveriges medborgare,
            bortåt en fjärdedel tror jag, den fjärdedel som bor i Stockholmsregionen,
            värda en avsevärt bättre regering är den som Socialdemokraterna
            nu erbjuder.
          </note>
          <note type="speaker">
            Anf. 133 HANS STENBERG (s) replik:
          </note>
          <note>
            Fru talman! Det är en väldigt märklig historiebeskrivning som
            Skårman ägnar sig åt när han säger att vi socialdemokrater ensidigt
            bröt Dennisöverenskommelsen. Det här var ju faktiskt en överenskommelse
            som bröt samman, och det var flera partier som lämnade. Det var
            nog minst lika mycket Moderaternas fel som Socialdemokraternas
            att det sprack.
          </note>
          <note>
            Sedan är jag den förste att beklaga att överenskommelsen inte
            kunde genomföras fullt ut. Men det är en väldigt falsk historiebeskrivning
            att lägga hela skulden på oss.
          </note>
          <note>
            Moderaterna har haft makten i både landsting och kommun, och
            inte har jag sett mycket till krafttag när det gäller att komma
            överens om hanteringen av vilka infrastrukturprojekt som ska göras.
            Det enda som jag som utomstående, som inte varande stockholmare,
            har sett att ni har lyckats enas om och åstadkomma är byggandet
            av en del cykelbanor. Och det är väl bra, men jag tror inte att
            det räcker för att lösa Stockholmsregionens problem.
          </note>
          <note>
            Det vore nog därför klädsamt om Skårman gick hem till sina partivänner
            och tog tag i denna fråga och drev fram den till beslut i Stockholm.
            Det är ju ändå ni stockholmare som måste bestämma er för vilka
            lösningar som ni vill ha. Och jag hoppas att Stockholmsberedningen
            kan komma fram till det.
          </note>
          <note>
            När det gäller trängselavgifter så läs betänkandet.
          </note>
          <note>
            Ni har faktiskt en gemensam reservation med Miljöpartiet, där
            ni tycker att det ska räcka med enkel majoritet för att införa
            trängselavgifter. Vi från Socialdemokraternas sida tycker att
            det är ett så stort beslut, så att om man ska införa trängselavgifter
            ska det vara kommunens eget beslut, och det ska också fattas med
            bred majoritet.
          </note>
          <note type="speaker">
            Anf. 134 CARL-ERIK SKÅRMAN (m) replik:
          </note>
          <note>
            Fru talman! Jag följde mycket nära utvecklingen natten den 6
            februari 1997 när Dennisöverenskommelsen bröts, och jag vet mycket
            väl att det var regeringens förhandlare som bröt den. Jag kan
            möjligen hålla med om att Centerpartiet var med på denna resa.
          </note>
          <note>
            Men Centerpartiet var å andra sidan inte alls deltagare i Dennisöverenskommelsen.
            Den enda av de avtalsslutande parterna som bröt Dennisöverenskommelsen
            var regeringen som företrädare för staten.
          </note>
          <note>
            Vad regeringen har föreslagit är naturligtvis som jag redovisade
            här att Stockholm ska vara med och betala på olika sätt. SJ:s
            investeringar som i övriga landet betalas av staten och kringfartsleder
            som i övriga landet betalas av staten säger man är något som Stockholm
            ska vara med och betala.
          </note>
          <note>
            Jag tycker att det är klokt av Stockholms kommunala företrädare
            att de inte går på alla dessa försök att få Stockholm att betala.
            Och jag hoppas verkligen att vi inte heller ska behöva vara med
            och betala trängselavgifter på det sätt som nu föreslås i utskottsbetänkandet.
          </note>
          <note type="speaker">
            Anf. 135 HANS STENBERG (s) replik:
          </note>
          <note>
            Fru talman! Jag vill börja med att rätta till en felsägning.
            Det är vi socialdemokrater som tillsammans med Vänsterpartiet
            har reserverat oss när det gäller frågan om trängselavgifter.
            Men Moderaterna har lika fullt en skrivning tillsammans med Miljöpartiet
            och andra.
          </note>
          <note>
            Jag ska återvända till Dennisöverenskommelsen.
          </note>
          <note>
            Här står nu Skårman och talar väldigt kraftfullt mot trängselavgifter.
            Men vi som har läst Dennisöverenskommelsen ser att den innehöll
            biltullar. Och om man ska göra historieskrivningen rätt så var
            det väl huvudorsaken till att överenskommelsen inte fullföljdes?
            Det var ju i slutändan, som de gamla biltullarna var utformade,
            egentligen inget parti som ville ha det systemet.
          </note>
          <note>
            När man lyssnar på Skårman kan man nästan tro att Moderaterna
            önskade dessa biltullar, eftersom de så hårt angriper oss för
            att vi inte genomförde dem.
          </note>
          <note>
            Sedan framställs detta som att vi socialdemokrater skulle vilja
            att stockholmarna själva betalar alla infrastruktursatsningar
            i Stockholm. Så är det ju inte. Vi har ju anslagit pengar i infrastrukturpropositionen
            även till satsningar i denna region. Sedan är det naturligtvis
            alltid så att när man går in i en stadskärna och gör infrastrukturinvesteringar,
            oavsett om det är i
          </note>
          <note>
            Stockholm eller i någon annan stad, måste det göras en fördelning
            av vad som är kommunala investeringar och vad som är statliga
            investeringar.
          </note>
          <note type="speaker">
            Anf. 136 CARL-ERIK SKÅRMAN (m) replik:
          </note>
          <note>
            Fru talman! Den som har studerat Dennisöverenskommelsen vet att
            vi till sist accepterade ett slags tullar för Stockholmsområdet
            för att vi skulle få vägar. Nu får vi trängselavgifter men inga
            vägar. Det är problemet. Detta visar på regeringens allmänna inställning
            till Stockholmsregionen, att ålägga nya pålagor och nya skatter
            men inte åstadkomma någonting i form av vägar.
          </note>
          <note>
            Jag tror att det för alla andra delar av landet finns konkreta
            förslag i den här överenskommelsen. Men det enda konkreta som
            finns för Stockholm är trängselavgifter.
          </note>
          <note>
            Jag vet inte hur mycket Enköping behöver betala för järnvägen
            i Enköping. Uppenbarligen menar man att Stockholm borde betala
            för att SJ inte har byggt ut järnvägen genom centrala Stockholm
            på 130 år.
          </note>
          <note>
            Stockholm är med och betalar för Södra länken. Vem har betalat
            kringfartslederna i hela Östergötland och i de andra delarna av
            Sverige där man har gjort kringfartsleder? T.ex. Västerleden skulle
            inte gå genom centrala Stockholm.
          </note>
          <note>
            Fru talman! Jag tror att vi måste ha en regering som inte har
            den här fientliga inställningen till Stockholm utan som har samma
            positiva inställning till
          </note>
          <note>
            Stockholm som till övriga landet. Det är det som vi behöver för
            att få en bättre samhällsutveckling i vårt land.
          </note>
          <note type="speaker">
            Anf. 137 SYLVIA LINDGREN (s):
          </note>
          <note>
            Fru talman! Vi socialdemokrater från Stockholmsregionen har väckt
            en ganska omfattande motion om trafiksituationen i Stockholm.
            Jag tänker här och nu inte beröra alla de olika delar som tas
            upp i motionen för att beskriva den situation som råder här. Det
            är inte en åtgärd som behövs. Det är fler. Det som jag tänker
            belysa lite grann är vikten av en fungerande kollektivtrafik.
          </note>
          <note>
            För att minska bilåkandet måste vi ha en fungerande kollektivtrafik,
            och den måste vara attraktiv.
          </note>
          <note>
            Människorna måste kunna lita på att tunnelbanan, bussar och pendeltåg
            fungerar och att de går enligt de angivna tidtabellerna. Tyvärr
            är det inte så nu, utan punktligheten i trafiken har minskat drastiskt.
            Förseningarna är inte bara stressframkallande för resenärer som
            drabbas av dem. De är också stressframkallande för dem som jobbar
            inom trafiksektorn. Det innebär också stora kostnader för samhället.
          </note>
          <note>
            Det är viktigt att kollektivtrafiken förbättras i
          </note>
          <note>
            Stockholmsregionen och att vi kan uppfylla de transportpolitiska
            målen och inte som nu att vi rör oss bort från dem. Och kollektivtrafiken
            blir ju inte bättre i
          </note>
          <note>
            Stockholm om man sänker skatterna.
          </note>
          <note>
            Utskottet skriver i betänkandet att man har förståelse för Stockholmsregionens
            problem och hänvisar till Kollektivtrafikkommittén och Stockholmsberedningen
            samt förutsätter att de frågor som tas upp av motionärerna kommer
            att utredas i dessa kommittér.
          </note>
          <note>
            Fru talman! Jag förstår att vi inte kommer längre i denna fråga
            i dag. Men jag skulle ändå vilja betona nödvändigheten av att
            kollektivtrafiksatsningarna kommer i gång snabbt och att de inte
            förhalas.
          </note>
          <note>
            Fru talman! En annan fråga som berörs i betänkandet är Bromma
            flygplats. Inger Segelström har fogat ett särskilt yttrande till
            betänkandet som följer upp den motion som väckts av några av oss
            Stockholmsledamöter.
          </note>
          <note>
            Bromma flygplats är en segdragen historia. Det är ett politiskt
            svek att Bromma ännu inte avvecklats.
          </note>
          <note>
            Flygplatsen borde för länge sedan ha lagts ned av miljö- och
            bullerskäl, av tillgänglighetsskäl och, inte minst, av säkerhetsskäl.
          </note>
          <note>
            Att sedan Stockholms stad behöver marken där flygplatsen är belägen
            gör inte argumenten för att
          </note>
          <note>
            Bromma inte skulle avvecklas mindre så att säga. Jag förstår
            att de boende i området har tappat förtroendet för politiken genom
            den här segdragna historien.
          </note>
          <note>
            Sedan, fru talman, ska jag säga några ord om
          </note>
          <note>
            Gotlandstrafiken, som också har varit en segdragen historia.
            Jag hoppas innerligt att Gotlandstrafiken nu får en långsiktig
            lösning som medger förutsägbarhet för alla berörda parter och
            att beslut fattas snart och inte fördröjs. Mycket av det som läggs
            fram i den senaste utredningen från augusti 2001 är kloka förslag
            till åtgärder. Det finns dock en formulering på s. 116 i betänkande
            TU1 som jag har hakat upp mig på:
          </note>
          <note>
            "Utskottet finner också att förslaget om rabatterat biljettpris
            året runt för gotlänningar är av vikt för att man skall nå en
            utjämning av transportnackdelarna."
          </note>
          <note>
            Jag håller med om att det är viktigt att ha den här rabatten
            för gotlänningarna året runt. Men för den skull får vi inte glömma
            bort att Gotland är en turistö och ett paradis för många s.k.
            vinterfastlänningar som har sina sommarställen på ön.
          </note>
          <note>
            Åtskilliga personer pendlar mer eller mindre regelbundet till
            ön med båt. I dag finns det rabattsystem även för dessa personer,
            som alltså inte är skrivna på
          </note>
          <note>
            Gotland. Dels kan man köpa årsvisa rabattkort för såväl person
            som bil och hytt. Dels kan man köpa årskort.
          </note>
          <note>
            Utan dessa rabattmöjligheter skulle många säkert dra sig för
            att ofta besöka Gotland, vilket skulle vara mycket negativt. Jag
            förutsätter därför att möjligheter till rabatterade resor också
            för icke gotlänningar finns även i framtiden.
          </note>
          <note>
            Fru talman! Det kan ju vara så att Gotlandsrabatten regleras
            i avtal med staten och att den rabatt som jag här åberopar regleras
            i annan ordning. Jag vill ändå peka på vikten av att det prismässigt
            måste vara överkomligt att resa till och från Gotland, inte bara
            en gång om året utan ofta - även för icke gotlänningar.
          </note>
          <note>
            Jag avslutar med att säga som man säger på Gotland: Gotland behöver
            dig.
          </note>
          <note type="speaker">
            Anf. 138 CARL-ERIK SKÅRMAN (m) replik:
          </note>
          <note>
            Fru talman! Sylvia Lindgren menar att Stockholm ska höja skatten.
            Det är väl därför som man har den ekonomiskt negativa inställningen
            till Stockholm och kräver att Stockholmsområdet ska betala mer
            än andra kommuner i landet för investeringarna. Men gör man det
            blir det mindre pengar över för att investera också i kollektivtrafiken.
          </note>
          <note>
            Vad gäller Bromma flygplats finns det ett område i Storstockholmsregionen
            där de kringboende är positiva till flygverksamheten, och det
            är i Bromma.
          </note>
          <note>
            Överallt annars är man negativ till flygverksamheten.
          </note>
          <note>
            Vad regeringen och också Socialdemokraterna i stadshuset har
            misslyckats med är att plocka fram ett alternativt ställe för
            Stockholms andra flygplats, något som behövs bl.a. med anledning
            av reservflygplatsbehovet.
          </note>
          <note type="speaker">
            Anf. 139 SYLVIA LINDGREN (s) replik:
          </note>
          <note>
            Fru talman! Vad vi talar om i motionen, och som vi talat om vid
            åtskilliga tillfällen, är naturligtvis att man redan nu - ja,
            det är t.o.m. hög tid att göra det -
          </note>
          <note>
            måste göra sig beredd på att en avveckling av Bromma flygplats
            ska komma till stånd. Bromma är nämligen inte lämpligt som flygplats.
          </note>
          <note>
            Carl-Erik Skårman vet precis lika väl som jag att större flygplan
            numera landar där, att det ofta är landningar där och att många
            människor trafikerar
          </note>
          <note>
            Bromma. Också dessa ska därifrån.
          </note>
          <note>
            Trots att Bromma ligger betydligt närmare Stockholms innerstad
            än vad t.ex. Arlanda gör tar det i dag mycket längre tid att åka
            från Bromma än det tar att åka från Arlanda, inte minst beroende
            på Tranebergsbron och de dåliga kommunikationerna från Bromma.
          </note>
          <note>
            Detta är bara ett av skälen. Att vi behöver marken är ett annat
            skäl.
          </note>
          <note>
            Carl-Erik Skårman kan väl ändå inte blunda för hur det ser ut
            när det gäller kollektivtrafiken i Stockholm. I stort sett varje
            dag åker jag med tunnelbanans gröna linje. Det är åtskilliga gånger
            som tunnelbanan inte går på grund av vagnfel, signalfel, växelfel
            osv.
          </note>
          <note>
            Situationen där är lam.
          </note>
          <note>
            Det är - tyvärr - inte Socialdemokraterna som styr vare sig i
            Stockholms kommun eller i Stockholms landsting, men där kan vi
            förhoppningsvis få en förändring vid valet 2002.
          </note>
          <note type="speaker">
            Anf. 140 CARL-ERIK SKÅRMAN (m) replik:
          </note>
          <note>
            Fru talman! Socialdemokraterna har uppenbarligen inget alternativt
            läge för en andra flygplats i
          </note>
          <note>
            Stockholm. I så fall hade vi säkert fått höra om det i dag här.
          </note>
          <note>
            Det är bullret som kan vara störande i Bromma.
          </note>
          <note>
            Men det beror inte på om flygplanen är stora eller små, utan
            det beror på hur motorerna ser ut. Kring
          </note>
          <note>
            Bromma finns det faktiskt i dag en majoritet för att ha kvar
            flyget. Ingen annanstans i Stockholmsregionen finns det någon
            befolkning som är beredd att acceptera en flygplats.
          </note>
          <note>
            Eftersom Stockholm inte får det stöd för den förbättrade trafiksituation
            som behövs för att storstaden ska fungera, fungerar kanske inte
            heller infarten från
          </note>
          <note>
            Bromma till Stockholms stad så särskilt bra. Det behövs en västerled.
            Det vore ett uppdrag för regeringen att vara med och finansiera,
            så att vi slipper den stora anhopning av biltrafik i inre Västerort
            som finns i dag.
          </note>
          <note type="speaker">
            Anf. 141 SYLVIA LINDGREN (s) replik:
          </note>
          <note>
            Fru talman! Det råder väl ingen tvekan om vad många tycker i
            Bromma och, inte minst i Minnebergsområdet - som också byggdes
            en gång i tiden i tron att det skulle bli en avveckling av Bromma.
            I dag smeker flygplanen mer eller mindre hustaken i Minneberg.
          </note>
          <note>
            Jag har läst artiklar, inte minst nu i höst, om att många som
            har trädgård där ute inte vågar äta de äpplen som växer i trädgården
            beroende på den miljöförstöring som pågår där.
          </note>
          <note>
            Bromma är inte lämpligt som flygplats med den ordning som är
            i dag. Dessutom är det svårt med tillgängligheten när det gäller
            Bromma, beroende på att våra stadsdelar och vår kärna ser ut som
            de gör.
          </note>
          <note>
            Det tror jag faktiskt att Carl-Erik Skårman är väl medveten om.
          </note>
          <note type="speaker">
            Anf. 142 KARIN SVENSSON SMITH (v) replik:
          </note>
          <note>
            Fru talman! Jag håller med om den sympatiska pläderingen för
            en avveckling av Bromma, som torde vara enklare nu när X 2000-trafiken
            till Malmö och
          </note>
          <note>
            Göteborg har utvecklats och borde kunna ta merparten av de resenärer
            som i dag angör Bromma för att ta sig till och från Stockholm.
          </note>
          <note>
            Det finns en reservation som stöds av Vänsterpartiet, Miljöpartiet
            och Centerpartiet och som handlar om en snabbavveckling av Bromma.
            Jag undrar om den plädering som gjorts här från talarstolen är
            tillräckligt stark för att man ska kunna stödja reservationen.
          </note>
          <note type="speaker">
            Anf. 143 SYLVIA LINDGREN (s) replik:
          </note>
          <note>
            Fru talman! Det är viktigt att beredningen får möjligheter att
            se över detta. Vi har, som sagt, en egen motion om detta. I det
            läget yrkar jag inte bifall till någon motion som inte kommer
            från Socialdemokraterna. Men jag tycker att det är oerhört viktigt
            att aktivt jobba för att Bromma som flygplats ska avvecklas.
          </note>
          <note type="speaker">
            Anf. 144 KARIN SVENSSON SMITH (v) replik:
          </note>
          <note>
            Fru talman! Jag tror inte att de människor som störs av flygtrafiken
            kring Bromma bryr sig särskilt mycket om från vilket parti motionen
            kommer. Det väsentligaste är väl om avvecklingen kommer till stånd
            eller ej - om vi nu menar allvar med att vi ska minska de olägenheter
            som flygtrafiken där innebär.
          </note>
          <note type="speaker">
            Anf. 145 SYLVIA LINDGREN (s) replik:
          </note>
          <note>
            Fru talman! Jag håller med Karin Svensson Smith om det. Det är
            inte bara ett år som vi har pläderat kring den här frågan, utan
            det har vi gjort vid oerhört många tillfällen.
          </note>
          <note>
            Bromma flygplats invigdes år 1936. Redan år
          </note>
          <note>
            1945 kom de första klagomålen i ärendet, så det här är definitivt
            inte någon ny fråga för oss stockholmare.
          </note>
          <note type="speaker">
            Anf. 146 BIRGITTA WISTRAND (m) replik:
          </note>
          <note>
            Fru talman! Sylvia Lindgren talade så vackert om
          </note>
          <note>
            Gotland. Man kan ta flyget från Gotland till Bromma, och om man
            har en bil där kan man faktiskt ta sig från
          </note>
          <note>
            Visby till Stockholms centrum på en timme. Varför inte kombinera
            Gotlandstrafiken med Bromma flygplats?
          </note>
          <note>
            Jag har varit med och stridit för Bromma flygplats under många
            år, och vi lyckades genom att det blev borgerlig majoritet i Stockholm
            att behålla Bromma flygplats. Jag tycker att vi nu inte bara ska
            behålla och bevara Bromma, utan nu ska vi utveckla Bromma flygplats.
            De första stegen är redan tagna. Vi har fått bort skolflyget därifrån
            så att man kan ha ett flyg passar samman med affärsflyg och vissa
            intressanta linjer. Jag kan inte förstå varför socialdemokraterna
            envisas med att säga att man ska avveckla Bromma flygplats när
            så många fortfarande använder Bromma.
          </note>
          <note>
            Det finns en ökande trafik, och snart är Bromma den tredje största
            flygplatsen i Sverige. Det är paradoxalt att några stycken är
            emot Bromma, men resten av socialdemokraterna stöder Bromma flygplats
            och använder den flitigt. Jag tror att herr statsministern flyger
            därifrån rätt ofta.
          </note>
          <note>
            Jag skulle vilja föreslå: Titta på sambandet Gotland och Bromma
            flygplats.
          </note>
          <note type="speaker">
            Anf. 147 SYLVIA LINDGREN (s) replik:
          </note>
          <note>
            Fru talman! Jag vill säga till Birgitta Wistrand:
          </note>
          <note>
            Jag tycker väldigt väldigt mycket om Gotland. Men det innebär
            inte att jag tycker att Bromma flygplats ska finnas kvar för gotlänningarna.
            Jag talade tidigare om båttrafik och rabattkort. För dem som åker
            ofta till
          </note>
          <note>
            Gotland, och jag tillhör dem, är det inte flyget något alternativ.
            Prisskillnaderna mellan flyget och Gotlandstrafiken med båt är
            oerhört stora. Det kan jag ha en åsikt om, men nu är det det förhållandet
            som råder.
          </note>
          <note>
            Jag tycker inte som Gotlandsanhängare att Bromma flygplats är
            något alternativ i detta sammanhang.
          </note>
          <note type="speaker">
            Anf. 148 BIRIGTTA WISTRAND (m) replik:
          </note>
          <note>
            Fru talman! Vi moderater har också talat mycket om Tullinge flygplats,
            som vi menar skulle kunna vara ett ytterligare alternativ i Stockholmsregionen.
          </note>
          <note>
            Men det har avvisats av bl.a. Björn Rosengren. Tycker Sylvia
            Lindgren att det kunde vara ett bättre alternativ att man började
            titta på Tullinge?
          </note>
          <note type="speaker">
            Anf. 149 SYLVIA LINDGREN (s) replik:
          </note>
          <note>
            Fru talman! Vi har talat mycket om att man ska utreda alternativ
            även till att ha en flygplats på södra sidan av Stockholm. Utvecklandet
            av Arlanda finns med i de diskussionerna. Jag går inte närmare
            in på det som behandlas i de olika beredningarna. Jag förutsätter
            att den diskussion som kan komma får fortsätta. Men det är viktigt
            att påpeka att det inte är tidsenligt att ha en flygplats på Bromma.
            Det finns stora miljöeffekter, transporteffekter, bullereffekter
            och säkerhetseffekter som är av negativ art. Därför är inte Bromma
            ett alternativ eller någon bra lösning för den framtida utvecklingen.
          </note>
          <note type="speaker">
            Anf. 150 LENNART FRIDÉN (m):
          </note>
          <note>
            Fru talman! Det har varit fascinerande att under dagen både här
            i kammaren och på sin egen kammare lyssna på debatten. Det här
            är ett betänkande som omfattar ganska stora och ganska vitt skilda
            områden, alltifrån säkerheten vid övergångsställen till hur vi
            ska se på ansvarsfrågan efter Estoniakatastrofen.
          </note>
          <note>
            Eva Arvidsson var uppe tidigare, och hon var glad, och så gick
            hon. Det är inte alla som kan göra på samma sätt, vara glada och
            sedan traska i väg från salen.
          </note>
          <note>
            I den här debatten har det varit alltifrån rakt-påargument till
            oratoriska verbalekvilibristiska utsvävningar. Stig Eriksson talade
            tidigare om tomteskägg.
          </note>
          <note>
            När man sitter som oppositionspolitiker och läser betänkandet
            tycker man väl snarast att majoriteten har fastnat med skägget
            i brevlådan. För att fortsätta bildspråket är majoriteten när
            det gäller vägar och järnvägar alltför ofta ute och cyklar.
          </note>
          <note>
            Fru talman! Det är inte så där tillfredsställande egentligen
            att de här frågorna hanteras som nu görs. I
          </note>
          <note>
            betänkandet finns det motioner som är från hösten
          </note>
          <note>
            1998 och fram till nu motioner i samband med den proposition
            som kom i höstas. Det innebär alltså ett tidspann på cirka tre
            år. Man kan konstatera att i vissa fall dyker motionerna upp stup
            i ett därför att det är så viktiga frågor. En del kanske kan fnysa
            och tala om den här debatten som en hembygdens dag, men faktum
            är att vi lever alla i en sådan miljö att vi har våra nära kontakter
            både med er själva som trafikanter och dessutom med väldigt många
            av våra väljare. Det är mycket man upplever som borde åtgärdas.
            En hel del av det som vi diskuterar här nu skulle egentligen ha
            diskuterats innan den debatt som gick av stapeln i går eftersom
            de här frågorna ofta är direkt avgörande för just regionutvecklingen
            också.
          </note>
          <note>
            Jag har tittat i det här betänkandet, och jag vet inte om jag
            har hittat alla men jag hittade fyra av mina egna motioner förutom
            dem som jag tillsammans med andra har skrivit om t.ex. infrastrukturen
            i Göteborgsområdet m.m. Men det är två frågor som jag har tagit
            upp flera gånger. Den ena är en fråga av akut karaktär, det gäller
            riksväg 45. Det är en av de livligast trafikerade vägarna i Västsverige
            när det gäller varutransporter från området Vargön-Vänersborg-
          </note>
          <note>
            Trollhättan till Göteborg för anknytning till de stora vägarna
            söderut och för anknytning till Göteborgs hamn. Det har tidigare
            talats om hur många dödsolyckor som det är på den och den vägen.
            Även det här är en väg som dessvärre är kantad av svarta kors.
          </note>
          <note>
            Vad gör man då för att öka trafiksäkerheten? Inte är det mycket
            man har sett från vägverkshåll eller från majoritetens håll här.
            Kameraövervakning, mina vänner - sex stycken kameror har satts
            upp. När man frågar yrkeschaufförer vid ett långtradarkaféerna
            vad de gör säger de att de vet precis var kamerorna är. Då kör
            man lagligt, lite långsamt och för att ta igen förlorad fart blir
            det spiken i botten när man fortsätter.
          </note>
          <note>
            Kameraövervakning kan nog vara bra, men inte ökar den säkerheten
            på en så hårt trafikerad och så viktig väg som just riksväg 45.
          </note>
          <note>
            Den andra frågan som jag har återkommit till ganska många gånger
            är en framtidsfråga. Det rör sig om Europakorridoren och den numera
            i den ingående
          </note>
          <note>
            Götalandsbanan, som vi tidigare talade om. Det är oerhört väsentligt
            att man tänker framåt och ser till att vi får ett vettigt nät
            som ansluter till de stora befolkningscentrum som vi har. Götalandsbanan
            är ett sådant förslag som har haft stöd över alla partigränser.
          </note>
          <note>
            Jag har haft gott samarbete med bl.a. socialdemokrater i den
            frågan. Den europeiska järnvägsunionen har sedan länge lagt in
            Götalandsbanan och Europakorridoren i den plan som de har tagit
            fram över vad som är viktigt för att bygga vidare på för att få
            ett bra järnvägsnät och ett bra transportnät över hela Europa.
          </note>
          <note>
            Men det har man alltså inte insett i det närmast berörda landet.
            Jag tycker att det är djupt beklagligt. Jag kan bara konstatera
            att om vi inte kommer till skott när det gäller viktiga nyckelinvesteringar
            på infrastrukturområdet kommer vi att få stora bekymmer.
          </note>
          <note>
            Fru talman! Jag inledde lite grann med att peka på det nästan
            otillständiga i att man hanterar frågor som man gör. I det betänkande
            som vi har framför oss,
          </note>
          <note>
            TU2, upptas av de ca 250 sidorna 90 sidor av förteckning över
            behandlade motioner. Ingen människa ska inbilla mig att man har
            behandlat dem i utskottet med någon större seriositet, för det
            är en omöjlighet.
          </note>
          <note>
            Det är tur att många av dem innehåller samma sak, men skulle
            man ha hanterat det här på ett annorlunda sätt både när det gäller
            tidsutdräkten och när det gäller hur man skulle ha styckat upp
            det här betänkandet, hade man säkert kunnat få ett bättre betänkande
            än det som ligger framför oss.
          </note>
          <note>
            Det finns oerhört många viktiga frågor i detta betänkande, viktiga
            var för sig, men de drunknar i mängden. Med tanke på hanteringen,
            på tidsutdräkten och på att många säger att det bara talas för
            protokollet har man trots allt skrivit motionen. Jag tror att
            de flesta som skriver motioner är väldigt angelägna om att föra
            fram en fråga. De kan ha med sig den från sina väljare, och de
            känner i det egna hjärtat att det är en viktig sak att lyfta fram.
            Det är väl därför som man gärna vill gå upp i talarstolen och
            avrunda hanteringen, även om motionen har avstyrkts.
          </note>
          <note>
            Fru talman! Detta blir alltså ännu ett dixi et salvavi animam
            meam - jag har sagt det och räddat min själ. Med andra ord: Går
            det åt pepparn, eftersom utskott har gjort det ställningstagande
            som man har gjort, så skyll inte på mig.
          </note>
          <note type="speaker">
            Anf. 151 CATHERINE PERSSON (s):
          </note>
          <note>
            Fru talman! Först ska jag börja med att säga att det är mycket
            bra att vi i morgon här i kammaren äntligen ska besluta om ökade
            resurser till angelägna infrastrukturinvesteringar.
          </note>
          <note>
            Jag ska i huvudsak uppehålla mig vid de behov av satsningar som
            finns allra längst ned i söder i Sverige.
          </note>
          <note>
            Det är för de flesta säkert väl bekant att Trelleborg har en
            av Sveriges största hamnar. I godston räknat är
          </note>
          <note>
            Trelleborg Sveriges näst största hamn. Godsmängden har ökat stadigt
            under de senaste åren, och prognoserna är att den ska öka ytterligare
            till följd av ökat handelsutbyte med Europa.
          </note>
          <note>
            Ca hela 70 % av vårt lands exportgods och ungefär lika mycket
            av importgodset går via Skåne. En stor del av detta passerar via
            Trelleborgs hamn och transporteras på lastbil på väg E 6 till
            Trelleborg.
          </note>
          <note>
            E 6:an är således en av de viktigaste vägarna i det nationella
            vägnätet och är då naturligtvis också av oerhört strategisk betydelse
            internationellt och regionalt.
          </note>
          <note>
            Trafiken på E 6 Vellinge-Trelleborg beräknas öka stadigt. Enligt
            uppgift utgörs i dagsläget nästen en femtedel av trafiken mellan
            Vellinge och Trelleborg av lastbilar, vilket är en förhållandevis
            stor andel.
          </note>
          <note>
            Vägsträckan är också ett starkt pendlingsstråk till
          </note>
          <note>
            Skånes största stad Malmö. Till detta ska läggas att sträckan
            är hårt olycksdrabbad, och det är angeläget att framkomligheten
            och säkerheten förbättras.
          </note>
          <note>
            Fru talman! Detta innebär naturligtvis att det är mycket angeläget
            med en utbyggnad av E 6:an mellan
          </note>
          <note>
            Vellinge och Trelleborg. Sträckan behöver rustas upp till motorvägsstandard.
            Sedan flera år har Vägverket
          </note>
          <note>
            Syd i sina yttranden till Vägverket givit vägen hög prioritet.
          </note>
          <note>
            Vägverket Syd påtalar nu också att vägen står överst på dess
            lista över nödvändiga projekt under de närmaste åren. Vägverket
            centralt har nu således att i konkurrens med övriga objekt i landet
            att prioritera
          </note>
          <note>
            E 6:an.
          </note>
          <note>
            Ett utbyggnad av E 6:an stämmer väl överens med det övergripande
            transportpolitiska målet om att transportpolitiken ska säkerställa
            en samhällsekonomiskt effektiv och långsiktigt hållbar transportförsörjning
            för medborgarna och näringslivet i hela landet. E 6:an till Trelleborg
            måste enligt min mening vara en av de vägar som verkligen är att
            betrakta som samhällsekonomiskt lönsam med tanke på att en betydande
            del av Sveriges utrikeshandel transporteras på sträckan.
          </note>
          <note>
            Närmast väntas att Vägverket centralt ska göra samma bedömning
            som Vägverket Region Syd har gjort, och det borde inte vara svårt
            med anledning av det som jag nyss anfört. Det närmaste året ska
            också vägen miljöprövas.
          </note>
          <note>
            Jag utgår ifrån att regeringen bedriver arbetet med miljöprövningen
            så skyndsamt som möjligt. Jag är naturligtvis medveten om att
            det kan ta upp till ett och ett halvt år innan den processen är
            färdig, beroende på t.ex. hur många överklagningar som inkommer.
            Jag hoppas så klart också att E 6:an ska klara miljöprövningen.
          </note>
          <note>
            Fru talman! Nu är det inte riksdagen som beslutar om enskilda
            väginvesteringar. Jag har tillsammans med min partikamrater i
            vår valkrets motionerat till riksdagen om bl.a. E 6:an för att
            påtala behovet av en samlad bedömning av resurstilldelning till
            infrastruktursatsningar.
          </note>
          <note>
            Vi kommer nu här i riksdagen att besluta om medel, och vi förutsätter
            därför att Vägverket, när E 6:an är miljöprövad och godkänd, beslutar
            om att upprusta
          </note>
          <note>
            E 6:an till motorvägsstandard samt att medel då finns tillgängliga
            så att det omedelbart går att sätta spaden i marken.
          </note>
          <note>
            Jag tror det inte, men om det skulle vara så att
          </note>
          <note>
            Vägverket inte inser E 6:ans betydelse för Sverige och Europa,
            så utgår jag ifrån att regeringen agerar så att en utbyggnad av
            E 6:an kommer till stånd så fort vägen är miljöprövad och godkänd.
          </note>
          <note>
            Fru talman! Jag vill också mycket kort återigen uppmärksamma
            regeringen på behovet av att investera i ett yttre godsspår i
            sydvästra Skåne för att avlasta
          </note>
          <note>
            Kontinentalbanan i Malmö med dess omnejd och därmed öka framkomlighet
            och säkerhet för både personer och gods. Det ökar också förutsättningarna
            för att överföra trafik från väg till järnväg. Med anledning av
            de stora satsningar som görs i Trelleborgs hamn med prognos av
            ökade godstransporter är investeringen än mer angelägen.
          </note>
          <note>
            Fru talman! Till sist: jag har tidigare påpekat att
          </note>
          <note>
            Trelleborg är en hamn med omfattande verksamhet.
          </note>
          <note>
            Det innebär att förutsättningarna för att bedriva sjöfart är
            en fråga som har intresserat mig lite extra. Jag vill till näringsministern
            skicka med att regeringen bör överväga att finansiera Sjöfartsverket
            på annat sätt än vad som sker i dag samt att få till stånd en
            översyn av Sjöfartsverkets avgiftskonstruktion då det är yttersta
            tveksamt, enligt min mening, huruvida dagens hamn- och farledsavgifter
            kan betraktas som konkurrensneutrala.
          </note>
          <note>
            När det gäller sjösäkerhetsfrågorna fick jag senast i dag uppgifter
            om att det förekommer diskussioner i
          </note>
          <note>
            Sjöfartsverket om att Sverige fortsättningsvis ska tillämpa lägre
            sjösäkerhetskrav än dagens befintliga.
          </note>
          <note>
            Sverige har på flera områden strängare krav än den internationella
            miniminivån, och vi är också kända för hög säkerhet. Jag hoppas
            att vi ska kunna vara det också framöver. Jag utgår ifrån att
            regeringen noga följer denna fråga och sätter säkerheten i främsta
            rummet.
          </note>
          <note type="speaker">
            Anf. 152 INGA BERGGREN (m):
          </note>
          <note>
            Fru talman! Jag vill tala om Europaväg 6 - alltså
          </note>
          <note>
            E 6:an - som är en mycket viktig del i den svenska transportinfrastrukturen.
            I en motion, som jag har skrivit tillsammans med övriga Skånemoderater,
            T14, och i moderaternas partimotion, T18, tas upp det angelägna
            i att E 6:an i hela sin längd byggs ut.
          </note>
          <note>
            När näringsminister Björn Rosengren talar om
          </note>
          <note>
            E 6:an uppfattar jag det som att han enbart talar om delen i
            norra Bohuslän mot Norge som ännu inte är utbyggd till motorväg.
            Men om E 6:ans knytning till övriga Europa brukar jag inte höra
            inte ett ord. Vet inte näringsministern att E 6:an i söder sträcker
            sig till Trelleborg och att det är den viktigaste länken mot
          </note>
          <note>
            Centraleuropa? Björn Rosengren har fått en liten lektion också
            av Catherine Persson som alldeles nyss talade varmt för E 6:an
            i söder. Det kan kanske också göra sin verkan.
          </note>
          <note>
            I den starkt försenade infrastrukturpropositionen, som vi nu
            diskuterar, skriver regeringen: Investeringar som inte kunnat
            genomföras på grund av de senaste årens prioriteringar kan påbörjas
            under perioden
          </note>
          <note>
            2002-2004 genom att vissa investeringar lånefinansieras.
          </note>
          <note>
            För Skånes del innebär det att upprustning av E 4
          </note>
          <note>
            vid Örkeljunga och E 22 vid Bromölla skulle kunna genomföras
            under denna period, säger Vägverket. Det är bra.
          </note>
          <note>
            E 6:ans sträckning mellan Vellinge och Trelleborg får däremot
            styrka på foten och föras över till planperioden 2004-2015. Det
            är däremot inte bra. Varför det?
          </note>
          <note>
            Till kommunikationsminister Rosengren vill jag säga att via Kontinentbron
            - den flytande förbindelsen mellan Trelleborg och Tyskland - transporteras
            årligen en mycket stor andel av den totala svenska utrikeshandeln,
            precis som Catherine Persson också sade. Detta högförädlade gods
            fraktas till en betydande del på lastbil. Drygt 500 000 lastbilar
            och trailrar skeppas årligen ut eller in i Sverige via Trelleborg.
          </note>
          <note>
            Annorlunda uttryckt rör sig det hela om 1 000 enheter per dygn
            i hamnen och utmed E 6 till och från Trelleborg.
          </note>
          <note>
            Trelleborgs hamn innehar i dag andraplatsen i
          </note>
          <note>
            Sverige i godstal räknat. Nyligen har det investerats
          </note>
          <note>
            300 miljoner kronor. Det finns förbindelser med Travemünde och
            Sassnitz, och till Rostock går både traditionella färjor och snabbgående
            katamaraner.
          </note>
          <note>
            Färjerederierna har under den senaste femårsperioden satsat ca
            5 miljarder kronor i nytt och renoverat tonnage. Rederierna och
            hamnen har tagit sitt ansvar för att godsflödet ska komma fram
            så effektivt och säkert som möjligt. Nu menar jag att det är statens
            tur att anvisa de ca 300 miljoner som den felande länken motorväg
            skulle kosta mellan Vellinge och Trelleborg.
          </note>
          <note>
            Hamnarna i Skåne och Öresundsbron erbjuder näringslivet alternativa
            vägar för gods som ska vidare till och från olika destinationer
            i Europa. Inte minst den ökande handeln med östra Europa talar
            för en fortsatt ökning av godstransporterna. Då blir det också
            viktigt att se till att anslutande infrastruktur fungerar väl.
            Snabbhet, säkerhet och effektivitet får inte bara bli honnörsord
            i sammanhanget. Därför menar jag att det är utomordentligt viktigt
            att den i den nationella vägplanen tidigare prioriterade motorvägsutbyggnaden
            Vellinge-Trelleborg på den nationella stamvägen E 6 verkligen
            kommer till stånd nu och inte sedan.
          </note>
          <note>
            Vägen har inte blivit av mindre betydelse efter
          </note>
          <note>
            Öresundsbrons tillkomst. E 6 via Trelleborg är nämligen den naturliga
            länken för trafiken från Köpenhamnsregionen till Central- och
            Östeuropa. På den tyska sidan ansluter E 6:an till både påbörjade
            och färdiga stråk öster-, väster- och söderut i Europa.
          </note>
          <note>
            De outbyggda 12 kilometrarna mellan Vellinge och Trelleborg har
            tyvärr blivit en dödens väg. Med nuvarande ringa bredd och branta
            kanter är det stor risk för avåkning, inte minst för de stora,
            tunga lastbilar som dygnet runt framförs på denna väg.
          </note>
          <note>
            Dessa skäl, godsmängden och trafiksituationen, visar med all
            önskvärd tydlighet att utbyggnaden av denna i södra Sverige felande
            länk av E 6:an mellan
          </note>
          <note>
            Vellinge och Trelleborg också bör få ta del av regeringens s.k.
            extrapengar så att utbyggnaden förverkligas under åren 2002-2004.
            Jag menar alltså att Björn
          </note>
          <note>
            Rosengren måste ta ansvar för hela E 6:an, även den sydligaste
            länken av E 6:an mellan Vellinge och
          </note>
          <note>
            Trelleborg och se till att vägen kommer till stånd under perioden
            2002-2004.
          </note>
          <note type="speaker">
            Anf. 153 KARIN SVENSSON SMITH (v) replik:
          </note>
          <note>
            Fru talman! Väg E 6 är inte miljöprövad, utan den är överklagad.
            Det beror delvis på att man räknar med att mängden farligt gods
            är tio gånger så stor som den som Vägverket har kalkylerat med.
            Frånsett detta är det stora problemet i Skåne miljöeffekterna
            av att vägtrafikvolymen ökar så kraftigt.
          </note>
          <note>
            Jag har förmånen att vara ledamot i landshövdingens miljömålsråd.
            Vi håller på att upprätta ett miljömålsprogram för Skåne. Där
            ser vi genast att det inte finns någon möjlighet att klara miljömålen
            för Skånes räkning om vi inte planerar för andra sätt att förflytta
            människor och gods än den vägtrafik som helt dominerar i dag.
          </note>
          <note>
            Med tanke på detta överordnade krav har vi i
          </note>
          <note>
            Vänsterpartiet ställt oss positiva till att ge regeringen till
            känna att man gör en översyn av farledsavgifterna, så att man
            har ett mer konkurrensmässigt neutralt förhållande mellan sjöfarten
            och de andra transportslagen. Skåne har många väl utbyggda hamnar.
            Det finns goda förutsättningar för en hel del av det gods som
            i dag bara transiteras rakt igenom Skåne att i stället gå längs
            kusten alternativt ansluta till de järnvägar vi har. Infrastrukturpropositionen
            ger förutsättningar för att skapa ett hållbart transportsystem
            såväl i Skåne som i resten av landet. Därför bör sjöfarten användas
            mer och inte mindre.
          </note>
          <note>
            Vägtrafikens ökning går däremot fullständigt stick i stäv både
            med de nationella och de regionala miljömålen.
          </note>
          <note type="speaker">
            Anf. 154 INGA BERGGREN (m) replik:
          </note>
          <note>
            Fru talman! Karin Svensson Smith och jag har diskuterat de här
            infrastrukturfrågorna några gånger tidigare. Vi har något skilda
            meningar när det gäller var man ska satsa och hur mycket resurser
            som ska läggas på vägar respektive järnvägar. I diskussionen hävdar
            jag att det är vår roll som politiker och beslutsfattare att se
            till att det finns alternativa förutsättningar för näringslivet.
            Det ska finnas bra, säkra, snabba och effektiva vägar. Det ska
            finnas möjligheter att transportera gods på järnväg och även på
            färjor och fartyg på olika sätt. Men det är näringslivet självt
            som bestämmer vilket alternativ som är det bästa för dem.
          </note>
          <note>
            I det här fallet har det visat sig att man väljer
          </note>
          <note>
            E 6:an som transportled till Trelleborg för att sedan frakta
            sitt gods över Östersjön och vidare till Europa.
          </note>
          <note>
            Det är näringslivet som gör den prioriteringen. Jag menar att
            vi ska se till att det finns ordentligt med resurser till utbyggnaden
            av vägar, och i det här specifika fallet till de 12 kilometrarna
            väg mellan Vellinge och Trelleborg. Den utbyggnaden bör genomföras
            genast efter den miljöprövning som ska ske av regeringen.
          </note>
          <note type="speaker">
            Anf. 155 KARIN SVENSSON SMITH (v) replik:
          </note>
          <note>
            Fru talman! Vänsterpartiets avsikt är inte heller att tala om
            exakt för näringslivet hur de ska utföra sina transporter. Däremot
            menar vi att det är riksdagens uppgift att ge rättvisa och likvärdiga
            villkor för de olika transportslagen. Så är inte fallet i dag.
            Vägtrafikens externa kostnader täcks i mycket liten utsträckning
            av det pris man betalar för transporten. Det är också någonting
            som har blivit påtagligt inom EU.
          </note>
          <note>
            Det är bakgrunden till att kommissionen har lagt fram ett förslag
            till vitbok där man talar om att investeringarna måste föras över
            från väg till sjöfart och järnväg om inte tillväxten i EU ska
            hämmas.
          </note>
          <note>
            Man räknar med att kostnaderna för trafikens negativa miljöeffekter
            uppgår till 8 % av EU:s BNP.
          </note>
          <note>
            Därför är det akut att styra om transporter på det sätt som jag
            har beskrivit. Jag undrar om Inga Berggren har någon annorlunda
            uppfattning. Finns det något särskilt skäl som talar för att Sverige
            i det avseendet inte skulle kunna ha samma uppfattning som man
            har inom kommissionen?
          </note>
          <note type="speaker">
            Anf. 156 INGA BERGGREN (m) replik:
          </note>
          <note>
            Fru talman! Det jag ville diskutera i kammaren var just Europaväg
            6, Karin Svensson Smith. Jag ville föra fram hur viktigt det är
            att regeringen tar fasta på det som Catherine Persson och jag
            har understrukit om att motorvägsutbyggnaden mellan Vellinge och
          </note>
          <note>
            Trelleborg kommer till stånd under perioden 2002-
          </note>
          <note>
            2004. Jag vet mycket väl att regeringen snart har ärendet på
            sitt bord och ska miljöpröva hela frågan.
          </note>
          <note type="speaker">
            Anf. 157 ROY HANSSON (m):
          </note>
          <note>
            Fru talman! I detta anförande kommer jag att uppehålla mig vid
            färjetrafiken till och från Gotland med hänvisning till det som
            anförts i reservation 30. I
          </note>
          <note>
            övrigt instämmer jag med Per-Richard Moléns yrkade vad gäller
            övriga moderata reservationer.
          </note>
          <note>
            Jag kommer även att berör flygtrafiken till
          </note>
          <note>
            Bromma med anledning av min motion T8.
          </note>
          <note>
            Fru talman! Det är angeläget för företagen på
          </note>
          <note>
            Gotland att en långsiktig lösning snarast kommer till stånd när
            det gäller trafiken till och från Gotland.
          </note>
          <note>
            Fasta spelregler och rättvisa fraktkostnader är en oundgänglig
            förutsättning för att näringslivet på Gotland ska kunna verka
            och utvecklas. Många av de förslag som redovisas i utredningen
            Garanterad transportstandard för Gotland bör regeringen ta fasta
            på i sitt kommande förslag till riksdagen.
          </note>
          <note>
            Fru talman! Jag beklagar att vi inte i dag kan fatta de efterlängtade
            besluten om en långsiktig och rimlig lösning för trafiken till
            och från Gotland i enlighet med vad som anförs i reservation 30.
          </note>
          <note>
            Det eviga utredandet borde nu vara vid vägs ände med mer än 25
            statliga utredningar som med växlande framgång utrett trafiken
            till och från Gotland.
          </note>
          <note>
            Fru talman! Jag hoppas att den utredning som lämnades till regeringen
            i augusti i år är den sista i raden av utredningar om Gotlandstrafiken
            eftersom den innehåller förslag som är väl genomtänkta och tydliga.
          </note>
          <note>
            I den utredning som omnämns i trafikutskottets betänkande finns
            förslag som mycket väl hade kunnat vara till grund för en proposition.
            Av någon anledning har regeringen inte kommit med förslag. Jag
            beklagar att näringsministern inte är här i kammaren och förklarar
            varför det inte kommer något regeringsförslag om en långsiktig
            lösning i Gotlandstrafiken.
          </note>
          <note>
            Möjligen kan någon från majoriteten träda i näringsministerns
            ställe och komma med en rimlig förklaring till oss gotlänningar.
          </note>
          <note>
            Fru talman! Jag ska något beröra flygtrafiken.
          </note>
          <note>
            I många fall är flyg det lämpligaste färdmedlet, vanligtvis när
            det gäller längre sträckor eller till och från en ö som Gotland.
            En förutsättning är att det då finns start- och landningsmöjligheter
            på resmålet. Jag har tagit upp detta i min motion T8, och då främst
            det som gäller för Bromma flygplats.
          </note>
          <note>
            Jag är lite bekymrad över den debatt om Stockholm som finns i
            detta betänkande, och inte minst reservation 26 när det gäller
            Bromma flygplats.
          </note>
          <note>
            Det verkar ibland som om Bromma flygplats är något som enbart
            berör Stockholm. Så är det naturligtvis inte. Alla som ska resa
            med flyg till eller från
          </note>
          <note>
            Stockholm är ju hänvisade till att det finns en flygplats. Vi
            vet alla att möjligheterna på Arlanda är begränsade. När nu en
            flygplats strax söder om Stockholm tydligen inte kan förverkligas
            ökar naturligtvis
          </note>
          <note>
            Brommas betydelse.
          </note>
          <note>
            Det är viktigt att det kommer en rimlig lösning för hur och vilken
            flygtrafik som ska operera på Bromma. Jag hoppas att det som anförs
            i min motion T8
          </note>
          <note>
            om tilldelning av s.k. slot-tider framöver ska beaktas.
          </note>
          <note>
            Det är inte minst viktigt från regionalpolitiska utgångspunkter.
          </note>
          <note>
            Just nu är det en fråga som snarast bör finna en lösning som
            säkerställer den gnutta av konkurrens som finns inom inrikesflyget
            i Sverige, nämligen linjen Visby-Stockholm.
          </note>
          <note type="speaker">
            Anf. 158 ANNA LILLIEHÖÖK (m):
          </note>
          <note>
            Fru talman! De kanske 40-50 miljarder som finns i den här propositionen
            för investeringar i nya vägar under de närmaste 10-15 åren kommer
            inte att räcka långt. Bara i Stockholmsområdet behövs 45 miljarder
            för att bygga de vägar som är färdigplanerade redan i dag och
            för att lösa de akuta problemen att kunna resa runt staden och
            förbi staden från norr till söder.
          </note>
          <note>
            Många hade hoppats att förslag skulle komma i den här propositionen.
            Men regeringen har uppenbarligen inte mäktat med att prioritera
            väginvesteringar, och har för Stockholms del då valt en andrahandslösning.
            I propositionen finns i stort sett bara ett förslag som rör Stockholmsvägarna,
            nämligen att trängselavgifter ska utredas av Stockholmsberedningen.
          </note>
          <note>
            Som Carl-Erik Skårman sade: Vi får trängselavgifter men inga
            vägar. Lösningen för socialdemokraterna är tydligen att stockholmarna
            ska få betala sina väginvesteringar själva genom att man inför
            trängselavgifter - eller rättare sagt trängselskatt, för det är
            vad det är.
          </note>
          <note>
            Det ska gå snabbt. Det är det enda i hela den här propositionen
            som ska vara klart år 2002. I övrigt arbetar man i perspektivet
            2015.
          </note>
          <note>
            Väginvesteringarna ska uppenbarligen bli en lokal fråga, och
            regeringen har på förhand avsagt sig ansvaret för nödvändiga vägar
            som staten bekostar på andra håll.
          </note>
          <note>
            Förbifarter runt Stockholm är emellertid inte bara ett lokalt
            intresse utan en fråga om att kunna resa från norr till söder
            i vårt land. Stockholmarna har redan betalat för sina vägar genom
            skatter flera gånger om, och jag anser det rent ut sagt orättvist
            när Stockholmshushållen som redan är tungt belastade av skatter
            och har minst marginaler i hela landet efter skatt och boende
            ska förväntas att frivilligt åta sig en extra skatt. Det är vad
            jag förstår att det här förslaget med uppdrag till Stockholmsberedningen
            att utreda trängselavgifter innebär.
          </note>
          <note>
            De som ser ett hot i tillväxt och utveckling föreslår ofta trängselavgifter
            som ett bra sätt att begränsa trafiken och se till att människor
            reser mindre. Trängselavgifter och ransonering av vägutrymme uppmuntrar
            att man hellre håller sig hemmavid än anstränger sig för att åka
            långt till sitt arbete. För Stockholms del innebär det också att
            regionen uppenbarligen förblir delad mellan norr och söder.
          </note>
          <note>
            De hushåll som har minst marginaler är de som först kommer att
            sluta resa. Barnfamiljer är de Stockholmshushåll som har allra
            högst skattebelastning och minst marginaler. Föräldrar som måste
            hämta barn och bor lite illa till så att de också behöver åka
            bil för att handla mat får se till att de väljer sitt arbete nära
            hemmet och kanske inte kan välja det arbete de faktiskt vill ha.
            De som har svårast att få arbete kanske till och med får avstå
            från att välja ett arbete på andra sidan staden.
          </note>
          <note>
            Det påminner om situationen i början av 1900-
          </note>
          <note>
            talet då Lidingö hade en bropeng så att fattigt folk inte hade
            råd att åka dit. Avgifter för att åka in till
          </note>
          <note>
            Stockholms innerstad kommer att ha exakt samma effekt där regionen
            ska kunna bestämma vem som får komma över broarna.
          </note>
          <note>
            Fru talman! Vad Stockholm behöver är precis tvärtom, nämligen
            bättre vägar och ordentliga förbifarter som gör att trafiken mellan
            norra och södra
          </note>
          <note>
            Sverige slipper ta vägen om innerstaden, Stockholms södra och
            norra delar behöver bindas ihop och vi behöver få utrymme för
            utveckling och tillväxt inte bara för stockholmarna utan för hela
            landet.
          </note>
          <note>
            Jag anser, fru talman, att det närmar sig utpressning när staten
            först låter bli att investera under 30 års tid så att trafiksituationen
            blir tillräckligt kaotisk för att man frivilligt ska åta sig att
            be staten att få ta ut ytterligare en extraskatt.
          </note>
          <note>
            Med detta, fru talman, yrkar jag bifall till min motion 2001/02
            T16 yrkande 1.
          </note>
          <note type="speaker">
            Anf. 159 MAGNUS JACOBSSON (kd) replik:
          </note>
          <note>
            Fru talman! Jag ska försöka fatta mig förhållandevis kort.
          </note>
          <note>
            Ett betänkande är ett betänkande, och i ett betänkande samlar
            man ihop diverse frågor. Det innebär att vi har varit samlade
            i en majoritet runt en principiellt mycket viktig diskussion,
            nämligen det kommunala självstyret och den princip som Socialdemokraterna
            uppenbarligen försöker jobba in i den svenska politiken där man
            har kvalificerad majoritet när det gäller sjukhus och om bostäder
            ska få säljas eller inte. Nu ska man ha kvalificerad majoritet
            när det gäller trängselavgifter.
          </note>
          <note>
            Med det yrkande som nu ställs på T16 yrkande 1
          </note>
          <note>
            uppstår genast den intressanta frågan - åtminstone för mig som
            kristdemokrat - vilken linje Moderaterna kommer att gå på här
            i kammaren i morgon. Kommer man att gå på trafikutskottets moderaters
            linje, vilket innebär att vi får stopp för ofoget att man klampar
            in över kommunerna? Kommer man att gå på T16 yrkande 1, vilket
            i praktiken innebär att Moderaterna i det här fallet hjälper regeringen
            att införa en sådan här fullständigt förkastlig princip?
          </note>
          <note>
            Personligen kan jag beklaga att det är skrivet som det är. Vi
            kanske har missat en detalj. Men faktum är att två principer nu
            ställs mot varandra, och jag undrar vilken av principerna som
            är den viktigaste för
          </note>
          <note>
            Moderaterna.
          </note>
          <note type="speaker">
            Anf. 160 ANNA LILLIEHÖÖK (m) replik:
          </note>
          <note>
            Fru talman! För min del är det naturligtvis att jag tycker att
            regeringen har duckat totalt från sitt ansvar i propositionen
            att ta ansvar för rikets vägar. Med de förslag som finns i propositionen
            har man flaggat för att man tydligen anser att vägarna ska bekostas
            via trängselavgifter som stockholmarna ska betala själva.
          </note>
          <note>
            Det tycker jag är den viktigaste principen.
          </note>
          <note type="speaker">
            Anf. 161 MAGNUS JACOBSSON (kd) replik:
          </note>
          <note>
            Fru talman! Det finns en stor enighet åtminstone på den borgerliga
            sidan om att regeringen borde ha duckat, backat och släpats hit
            mer eller mindre i håret.
          </note>
          <note>
            Det vi ska ta ställning till här är ju inte trängselavgifternas
            införande eller inte, utan det är principen. Med det agerande
            som nu sker innebär det att när vi kommer till en för Moderaterna
            viktig fråga kan man tänka sig samma ageringssätt som regeringen
            har, nämligen att man inför kvalificerad majoritet.
          </note>
          <note>
            Det är det som blir resultatet just nu.
          </note>
          <note>
            Jag skulle vara oerhört glad om den träffade uppgörelsen kunde
            fortsätta att finnas, så att vi bevarar det kommunala självstyret.
            Jag beklagar det som just nu har inträffat.
          </note>
          <note type="speaker">
            Anf. 162 ANNA LILLIEHÖÖK (m) replik:
          </note>
          <note>
            Fru talman! Jag anser naturligtvis att trängselavgifter inte
            bör införas med vare sig enkel eller kvalificerad majoritet. Om
            vi kan enas om det kan vi förhoppningsvis forma en bra majoritet
            för att få bättre väginvesteringar, vilket dagens debatt handlar
            om.
          </note>
          <note type="speaker">
            Anf. 163 SYLVIA LINDGREN (s) replik:
          </note>
          <note>
            Fru talman! Jag vill till Anna Lilliehöök ställa en fråga om
            åtgärder som behövs för väginvesteringar, något som vi torde vara
            tämligen överens om. Stockholmsberedningen, i vilken alla riksdagspartier
            ingår, har nu tillsatts för att arbeta med den frågan. Något som
            är oerhört viktigt för Stockholms innerstad är att framkomligheten
            ökar, inte minst för nyttotrafiken.
          </note>
          <note>
            För att åstadkomma detta måste man försöka minska privatbilismen.
            Jag har därför pläderat för en bättre kollektivtrafik. Man minskar
            inte framkomligheten för nyttotrafiken t.ex. genom att bygga cykelbanor
            på genomfartsleder, som nu har skett på Hornsgatan och
          </note>
          <note>
            Sveavägen.
          </note>
          <note>
            Min fråga till Anna Lilliehöök är: Vilket är Anna
          </note>
          <note>
            Lilliehööks recept för att minska privatbilismen i
          </note>
          <note>
            Stockholms innerstad?
          </note>
          <note type="speaker">
            Anf. 164 ANNA LILLIEHÖÖK (m) replik:
          </note>
          <note>
            Fru talman! Jag har inte formulerat problemet på det viset. När
            jag tittar ut från riksdagshuset finner jag inte att trängseln
            just i innerstan är Stockholms problem. Stockholms problem är
            trängseln vid stadens infarter. Jag tror faktiskt att det går
            att ta sig fram i de största delarna av stan, ungefär som på bron
            här utanför.
          </note>
          <note>
            Jag är som innerstadsbo inte så plågad av trafiksituationen,
            även om det är klart att det skulle vara skönt med ännu mindre
            trafik.
          </note>
          <note type="speaker">
            Anf. 165 SYLVIA LINDGREN (s) replik:
          </note>
          <note>
            Fru talman! Jag tycker att detta låter något märkligt. De som
            har gatan som arbetsplats och som transporterar varor och tjänster
            till våra butiker och som står för nyttotrafiken i Stockholm har
            ju ett elände.
          </note>
          <note>
            De måste dubbelparkera, parkera olagligt och stå i köer väldigt
            lång tid. Att man ska utreda trängselavgifter beror framför allt
            på att framkomligheten i
          </note>
          <note>
            Stockholms innerstad är så dålig. För att underlätta för nyttotrafiken
            måste man minska privatbilismen.
          </note>
          <note>
            Anna Lilliehöök säger att det inte är så farligt med privatbilismen
            i Stockholms innerstad. Har jag verkligen uppfattat det rätt?
          </note>
          <note type="speaker">
            Anf. 166 ANNA LILLIEHÖÖK (m) replik:
          </note>
          <note>
            Fru talman! Det var svaret på den fråga som jag fick. Jag tycker
            att det är fel med trängselavgifter.
          </note>
          <note>
            Problemet för Stockholms stad är svårigheterna att komma in och
            ut vid tullarna och att ta sig över broarna och för trafiken att
            ta sig runt och förbi Stockholm. När det är avklarat kan man möjligen
            diskutera vidare.
          </note>
          <note>
            Anledningen till att jag yrkat att man inte ska ge ett sådant
            här uppdrag till Stockholmsberedningen är att jag menar att stockholmarna
            närmast befinner sig i en utpressningssituation. Man har under
            30 år underlåtit att investera i vägar, och resultatet är ett
            utarmat och urvuxet trafiksystem, vilket gör att det blir stopp
            i närheten av tullarna och på vägarna ut ur och in i stan. Detta
            beror på att man inte har satsat på Ringen runt Stockholm och
            inte heller på förbifarter.
          </note>
          <note type="speaker">
            Anf. 167 SVEN BERGSTRÖM (c) replik:
          </note>
          <note>
            Fru talman! Jag instämmer i det som Magnus Jacobsson sade. Det
            är viktigt att vi skiljer ut principfrågan om vi ska ha ett kommunalt
            självstyre eller en gummiparagraf enligt vilken det ska krävas
            betydande majoriteter i vissa fall. Detta måste skiljas ut från
            frågan om trängselavgifterna. Den kunde gälla fastighetsförsäljningar
            eller egentligen vad som helst.
          </note>
          <note>
            Jag var rätt överens med mina moderata kolleger i trafikutskottet
            om att man ska skilja mellan principfrågan om en stark tilltro
            till den kommunala självstyrelsen och sakfrågor om trängselavgifter,
            fastighetsförsäljningar eller vad det kan vara. Vi blev i trafikutskottet
            överens om att vi inte ska ha gummiparagrafer som innebär att
            vi överlåter till regeringen att tolka vad som avses med "betydande
            majoriteter".
          </note>
          <note>
            Det är rätt anmärkningsvärt att moderaterna nu tydligen backar
            från det ställningstagandet i utskottet.
          </note>
          <note>
            I vilka ytterligare frågor vill Anna Lilliehöök och
          </note>
          <note>
            Moderaterna överlämna beslutsrätten till regeringen genom att
            kräva gummiartade skrivningar av typen
          </note>
          <note>
            "betydande majoriteter"? Ska vi t.ex. också ha tolkningsföreträde
            för regeringen när det gäller fastighetsförsäljning?
          </note>
          <note>
            Jag måste säga att jag verkligen beklagar om moderaterna nu backar
            från ett tydligt ställningstagande till förmån för den kommunala
            självstyrelsen, av rädsla för att socialdemokraterna har eldat
            på lite om trängselavgifterna. Förmår ni inte göra skillnad mellan
            principfrågan om kommunalt självstyre och sakfrågan om trängselavgifter?
          </note>
          <note type="speaker">
            Anf. 168 ANNA LILLIEHÖÖK (m) replik:
          </note>
          <note>
            Fru talman! Vad jag har pläderat för är sakfrågan, där jag anser
            att man inte ska ge ett uppdrag till
          </note>
          <note>
            Stockholmsberedningen att utreda trängselavgifter.
          </note>
          <note>
            Jag menar att det i propositionen inte finns något annat förslag
            till hur man ska lösa Stockholms trafiksituation än just trängselavgifter.
            Jag menar att det blir en utpressning mot Stockholmsberedningen,
            som på något slags "frivillig väg" ska åta sig att ta ut skatter.
          </note>
          <note>
            Jag har i det här sammanhanget inte koncentrerat mig på den konstitutionella
            frågan utan på sakfrågan, som jag tycker här är den verkliga poängen.
          </note>
          <note type="speaker">
            Anf. 169 SVEN BERGSTRÖM (c) replik:
          </note>
          <note>
            Fru talman! Jag blir lite förtvivlad. Vi hade en utförlig diskussion
            om detta i trafikutskottet, där det fanns fyra moderater som verkligen
            förmådde att skilja mellan sakfrågan och principfrågan. När man
            kommer hit till kammaren kan man fundera över vilken kommunikation
            ni har inom Moderata samlingspartiet. Kan man här i kammaren inte
            skilja respekten för det kommunala självstyret från sakfrågan
            om trängselavgifter? Det kan, som jag sade, nästa gång vara i
            en helt annan fråga som moderaterna vill säga ifrån sig bestämmanderätten
            och överlåta den på regeringen genom skrivningar av typen "betydande
            majoriteter". Vad betyder detta?
          </note>
          <note>
            Anna Lilliehöök! I vilka andra frågor är ni i så fall beredda
            att kompromissa och överlåta beslutanderätt till regeringen? Det
            är rätt anmärkningsvärt att man av rädsla för att ta en debatt
            om trängselavgifterna backar från hela principfrågan. Jag måste
            säga att jag är överraskad över att hållfastheten i en överenskommelse
            med moderaterna inte är större än att de i ett sent skede i debatten
            kan backa ut från den i kammaren.
          </note>
          <note type="speaker">
            Anf. 170 ANNA LILLIEHÖÖK (m) replik:
          </note>
          <note>
            Fru talman! Vi är inte rädda för att ta debatten om trängselavgifter
            i Stockholm. Den tar vi väldigt gärna.
          </note>
          <note type="speaker">
            Anf. 171 MIKAEL JOHANSSON (mp) replik:
          </note>
          <note>
            Fru talman! Jag blir upprörd över det sätt som moderaterna hanterar
            den här frågan på. I absolut sista stund under dagens debatt kommer
            det besked från moderaterna att de i morgondagens omröstning tänker
            driva en egen linje, nämligen rösta för att trängselavgifter inte
            bör utredas av Stockholmsberedningen. Det må de göra, men konsekvensen
            av detta måste rimligtvis vara att moderaterna avstår och låter
          </note>
          <note>
            Socialdemokraternas och Vänsterns reservation vinna i slutomröstningen,
            dvs. att gummiparagrafen om
          </note>
          <note>
            "betydande majoritet" ska tillämpas.
          </note>
          <note>
            Min tilltro till uppgörelser med moderaterna blir i fortsättningen
            noll. Hur ska vi kunna träffa uppgörelser i utskotten om de spricker
            i sista eller näst sista inlägget? Detta är förödande för möjligheterna
            att över huvud taget ha någon tilltro till moderaterna, vilka
            som jag uppfattar det konsekvent driver linjen att saker ska hanteras
            med enkel majoritet i riksdagen, i landstingen och i kommunerna.
          </note>
          <note>
            Det är detta som principfrågan kommer att handla om i morgon.
            Socialdemokraterna och Vänstern kommer att driva igenom att vi
            fortsättningen inte ska ha denna ordning. När moderaterna i omröstningen
            finner att deras förslag inte vinner gehör vädjar jag till dem
            att åtminstone i den sista omröstningen ansluta sig till de övriga
            partier som trott att de hade en majoritet i utskottet.
          </note>
          <note type="speaker">
            Anf. 172 ANNA LILLIEHÖÖK (m) replik:
          </note>
          <note>
            Fru talman! Jag kan med hänsyn till den motion som jag har väckt
            inte avhålla mig från att ställa en motfråga: Är de övriga beredda
            att ta avstånd från trängselavgifter oavsett hur man räknar röster?
          </note>
          <note>
            Dessutom sägs det att det är oanständigt att yrka bifall till
            en motion. Jag har försökt att påtala att detta inte handlar om
            större eller mindre majoriteter i den ena eller den andra församlingen.
            Det här är faktiskt någonting som påverkar ett stort antal människor
            i
          </note>
          <note>
            Stockholm. Människor kommer inte att kunna åka till sina arbeten,
            och det betyder att de kommer att hindras att välja jobb. Vi kommer
            att sätta stopp för tillväxten. Vilka som är beredda att stötta
            den linjen är den viktiga frågan.
          </note>
          <note type="speaker">
            Anf. 173 MIKAEL JOHANSSON (mp) replik:
          </note>
          <note>
            Fru talman! Jag nämnde att jag har respekt för att vid den omröstningen
            må Moderaterna försöka samla motståndet mot att det över huvud
            taget införs trängselavgifter. Men i nästa läge kommer en avgörande
            fråga huruvida sossarnas och Vänsterns reservation ska vinna gehör
            eller den tilltänkta utskottsmajoritetens förslag, dvs. att vi
            med enkel majoritet ska avgöra frågor i framtiden i riksdag, landsting
            och i kommuner.
          </note>
          <note>
            Om Moderaterna tyckte att detta var en viktig fråga, varför föreslog
            inte Moderaterna i trafikutskottet att detta skulle föreslås riksdagen?
            Trafikutskottets moderater har inte brytt sig om att under utskottets
            behandling yrka bifall till motionen. Det hade varit rimligt att
            göra.
          </note>
          <note>
            Jag respekterar att det är en annan fråga huruvida vi samlar
            en majoritet mot trängselavgifter eller inte, men i den demokratiska
            frågan är det ett oerhört svek om Moderaterna i slutomröstningen
            väljer att avstå.
          </note>
          <note type="speaker">
            Anf. 174 ANNA LILLIEHÖÖK (m) replik:
          </note>
          <note>
            Fru talman! Det är lite anmärkningsvärt att jag som riksdagsledamot
            ska överösas med invektiv för att jag faktiskt har tagit mig rätten
            att yrka bifall till ett yrkande i min motion. Jag tycker att
            det är en så viktig sakfråga att den inte kan lämnas därhän. Oavsett
            majoritetsregler och hur man räknar röster gäller det att sätta
            stopp för projektet. Det gör att regeringen kommer undan att man
            inte har satt av ett öre i propositionen för att lösa vägproblemen
            i vår huvudstad.
          </note>
          <note type="speaker">
            Anf. 175 HELENA BARGHOLTZ (fp):
          </note>
          <note>
            Fru talman! Det här är sista inlägget i en lång dags färd mot
            natt. Det har verkligen hettat till mot slutet.
          </note>
          <note>
            För att slippa eventuella frågor hur Folkpartiet ställer sig
            angående den nu behandlade frågan kan jag säga att vi står bakom
            utskottet. Vi ogillar trängselavgifter och biltullar av alla de
            slag, men vi är ändå beredda att ställa oss på utskottsmajoritetens
            sida.
          </note>
          <note>
            Det är ett bekymmer att Stockholmsregionen är så i bakvattnet
            när det gäller utvecklingen. Det tycker åtminstone många av oss
            som bor i Storstockholmsregionen. Stockholm är ändå motorn för
            hela Sveriges framtida välstånd.
          </note>
          <note>
            Kommunikationsapparaten måste rustas upp och byggas ut. Det är
            självklart. Det har faktiskt inte hänt någonting på de senaste
            tio åren sedan den senaste delen av tunnelbanan byggdes ut. Essingeleden
            invigdes på mitten av 1960-talet.
          </note>
          <note>
            Det är faktiskt statsmakterna som bär ansvaret för att Stockholm
            hela tiden kommer i bakvattnet. Men det är kanske inte bara statsmakterna
            utan också många riksdagspolitiker. Därför är jag belåten över
            att många av de socialdemokrater jag har lyssnat på under dagen
            verkligen går ut och tar strid för Stockholmsregionens utveckling.
            Det är bara beklagligt att inte era regeringskolleger är mer lyhörda
            för den mycket berättigade kritik som länets socialdemokrater
            för fram i de här frågorna.
          </note>
          <note>
            Vi liberaler kräver att för att komma till rätta med trafikinfarkten
            i Stockholmsregionen att man bygger en komplett ringled. Den är
            nödvändig för att Stockholms innerstad ska fungera med alla de
            transporter som stadens företag och invånare behöver. Då är ringen
            med Österleden den enda lösningen som gör det möjligt att avlasta
            innerstaden och skapa en bättre stadsmiljö.
          </note>
          <note>
            Det är ett nationellt intresse att huvudstaden fungerar. Vi liberaler
            kräver också att vägnätet till Arlanda flygplats i länets norra
            delar byggs ut.
          </note>
          <note>
            Principen för finansieringen är mycket enkel. Det är den nu gällande
            principen som ska gälla. Staten bekostar det statliga vägnätet.
            Kommunerna betalar kommunala gator och vägar. Landstinget betalar
            kollektivtrafiksatsningen. Det finns inga skäl för att våra invånare
            ska beläggas med extra statlig vägskatt bara för att staten har
            avstått från investeringar i vårt län efter det att Essingeleden
            byggdes.
          </note>
          <note>
            Jag tänkte ta upp en annan väg som är viktig för mig, nämligen
            färjekommunikationen till Gotland.
          </note>
          <note>
            Även här finns det stort politiskt intresse, men tyvärr händer
            inte det vi tycker ska hända. Staten har huvudansvaret för att
            det kan uppehållas en god bastrafik.
          </note>
          <note>
            Det handlar inte enbart om pris och tillgänglighet utan det handlar
            också om långsiktighet och stabilitet.
          </note>
          <note>
            Människor som väljer att bosätta sig på Gotland ska veta att
            de kommer att kunna ta sig från Gotland till fastlandet på ett
            säkert sätt. Gotlandstrafiken är deras väg till fastlandet.
          </note>
          <note>
            Den oro som gotlänningarna känner för den olösta frågans konsekvenser
            är mycket begriplig och måste respekteras. Gotlandstrafiken har
            nyligen utretts i ett betänkande. Vi är många som undrar varför
            det inte händer någonting.
          </note>
          <note>
            Fru talman! I fråga om utbyggnaden av riksväg
          </note>
          <note>
            73, som så många här har talat om, är det för mig obegripligt
            varför den inte kan göras snart. Det kommer ständiga löften om
            detta, men tyvärr får vi vänta.
          </note>
          <note>
            Fru talman! Jag yrkar bifall till reservation nr 30.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            7 § Ytterligare förlängd tid för statliga garantier för att återställa
            försäkringsskyddet för flygbranschen
          </note>
          <note>
            Föredrogs trafikutskottets betänkande 2001/02:TU7
          </note>
          <note>
            Ytterligare förlängd tid för statliga garantier för att återställa
            försäkringsskyddet för flygbranschen
          </note>
          <note>
            (prop. 2001/02:66).
          </note>
          <note type="speaker">
            Anf. 176 BIRGITTA WISTRAND (m):
          </note>
          <note>
            Fru talman! Nu övergår vi till något som också är ganska hett.
            Det är betänkande TU7, som handlar om förlängd tid för statliga
            garantier för att återställa försäkringsskyddet för flygbranschen.
          </note>
          <note>
            Jag börjar med att yrka bifall till reservation nr 1.
          </note>
          <note>
            Det är nu faktiskt tredje gången på tre månader som regeringen
            återkommer till riksdagen med förslag om statliga garantier för
            att återställa försäkringsskyddet som med hänsyn till händelserna
            den 11
          </note>
          <note>
            september i New York begränsades dramatiskt i och med att försäkringsbranschen
            vägrar att leva upp till utställt försäkringsskydd på upp till
            150 miljoner US-
          </note>
          <note>
            dollar.
          </note>
          <note>
            Regeringen har handlagt frågan på ett sätt som förtjänar allvarlig
            kritik. Jag har i ett tidigare skede
          </note>
          <note>
            KU-anmält näringsministern. Men Näringsdepartementet fortsätter
            att handlägga frågorna på ett lika undermåligt sätt.
          </note>
          <note>
            Till skillnad från de andra skandinaviska länderna kunde inte
            den svenska regeringen i september 2001
          </note>
          <note>
            redovisa ett eget och berett förslag, utan i stället uppmanade
            man riksdagen att med mycket kort varsel och på egen hand "processa"
            igenom statliga garantier, som om de skulle falla ut skulle leda
            till statliga utgifter på i varje enskilt fall 18 miljarder svenska
            kronor.
          </note>
          <note>
            Den proposition som regeringen överlämnade i oktober var så försenad
            att den då rådande garantitiden hade löpt ut, vilket föranledde
            regeringen att uttala att de i oktoberpropositionen föreslagna
            garantinivåerna skulle gälla retroaktivt.
          </note>
          <note>
            Situationen var densamma i november 2001, när regeringen för
            en tredje gång vände sig till riksdagen.
          </note>
          <note>
            De statliga garantiåtagandena gällde enligt riksdagsbeslutet
            i oktober 2001 fram till kl. 24.00 den 23
          </note>
          <note>
            november. Regeringens proposition med en begäran om förlängning
            lades på riksdagens bord först den 27
          </note>
          <note>
            november, trots att den är undertecknad den 22 november. I dag
            är det den 13 december. Det är alltså flera veckor som vi nu ska
            fatta retroaktivt beslut om.
          </note>
          <note>
            Jag menar att regeringen med det här visar nonchalans inte bara
            mot riksdagen utan också mot flygbranschen.
          </note>
          <note>
            Fru talman! Vad vill då regeringen? Ja, regeringen vill att de
            statliga garantiåtaganden som är kopplade till flygbranschens
            försäkringsskydd ska förlängas en tredje gång och gälla fram till
            utgången av januari
          </note>
          <note>
            2002. Regeringen överväger denna gång att begränsa garantierna
            för flygbolagen mellan 150 och 750 miljoner US-dollar. Inget flygbolag
            har nu gått upp till de 18 miljarder kronorna.
          </note>
          <note>
            Man kan konstatera att egentligen har inget nytt och väsentligt
            hänt sedan riksdagen i slutet av oktober beslöt att förlänga det
            statliga garantiåtagandet vad gäller försäkringsskyddet för flygbranschen.
          </note>
          <note>
            Vad som hände i New York var att de amerikanska försäkringsföretagen
            ensidigt ändrade på gällande försäkringsvillkor och friskrev sig
            från risker vid krigshandlingar, terrorattacker och liknande händelser.
            Det gav belägg för att flygbranschens försäkringsskydd, utarbetat
            i samarbete mellan dem och försäkringsbranschen, inte fungerade.
            Detta har varit anledningen till att många stater har tvingats
            ställa upp med statliga garantier, som kompenserade för de åtaganden
            som försäkringsbranschen tidigare utfäst.
          </note>
          <note>
            Vi som har kunnat studera försäkringsbranschen under den här
            tiden kan se att där råder en stark oligopolsituation. Kanske
            fungerade inte heller flygförsäkringsbranschen före den 11 september.
            Det vet vi inte så mycket om, eftersom vi då inte hade tittat
            närmare på det, vilket vi nu har fått möjlighet att göra.
          </note>
          <note>
            Av naturliga skäl sker det nu en anpassning till de nya förhållanden
            som råder efter den 11 september.
          </note>
          <note>
            Vi ser också, vilket framgår av Riksgäldskontorets kommentarer,
            att nya aktörer kommer fram som är beredda att teckna försäkringsavtal
            med flygföretagen. 275 flygföretag har redan tecknat försäkringsavtal.
            Den ursprungliga garantin på 1 750 miljoner
          </note>
          <note>
            US-dollar har krympt, och regeringen överväger nu att begränsa
            den aktuella garantin mellan 150 och 750
          </note>
          <note>
            miljoner US-dollar.
          </note>
          <note>
            Fru talman! Enligt vår principiella mening bör förlängning av
            statliga garantier för återställande av försäkringsskydd inom
            flygbranschen ske endast i de fall och i den omfattning det inte
            är möjligt att teckna rimliga försäkringar på den reguljära marknaden.
            Det är också i sammanhanget angeläget att den avgift som svenska
            flygföretag betalar till Riksgäldskontoret för att täcka statens
            finansiella risk och administrativa kostnad ligger på en nivå
            som är konkurrensneutral i förhållande till vad andra flygföretag
            betalar för sitt försäkringsskydd.
          </note>
          <note>
            Det finns nämligen också en rad andra orsaker till att vi har
            fattat det beslut som vi har reserverat oss för i utskottet. Det
            är att vi ser att fram till mars månad
          </note>
          <note>
            2002 kommer det att vara väldigt svårt att få en fungerande flygförsäkring.
            Både USA och Japan har ställt upp med garantier för sina flygföretag,
            och det gör att det är svårt att få en fungerande konkurrens.
          </note>
          <note>
            USA har t.ex. utställt 18 biljoner dollar till sina flygbolag,
            varav 3 biljoner är för säkerheten. Liknande har även den japanska
            staten gjort. Dessutom har vi en rad exempel från andra länder,
            som inte bara har ställt ut garantier utan också har givit subventioner
            till sina flygbolag.
          </note>
          <note>
            Vi menar att inte förrän i slutet av mars nästa år kan en flygmarknad
            och flygförsäkringsmarknad komma i gång på allvar.
          </note>
          <note>
            Fru talman! Det är väldigt otillfredsställande att en rad medlemsländer
            inom EU inte i full utsträckning respekterar de inom Ekofin och
            av EU:s transportministrar uttalade rekommendationerna. De riskpremier
            som är kopplade till de utställda statliga garantierna och som
            flygbolagen faktureras varierar nu från 0 kr i ett land till uppemot
            32-33 kr per passagerare i ett annat land. Dessa former av förtäckt
            subventionering av de nationella flygföretagen hämmar enligt vår
            uppfattning en nödvändig konkurrens till flygbolagens fromma.
            Sverige bör verka för att EU
          </note>
          <note>
            med kraft kontrollerar efterlevnaden och utfärdar sanktioner
            mot de länder inom den europeiska unionen som inte respekterar
            utfärdade guidelines.
          </note>
          <note>
            Här måste jag faktiskt säga att Bosse Ringholm på ett mycket
            bra sätt har företrätt de svenska synpunkterna i Ekofinrådet.
            Där framställde han att ministrarna nu snabbt skulle ta bort garantierna
            och också följa reglerna när det gällde att betala vad det kostade
            att få de statliga garantierna.
          </note>
          <note>
            Det är självklart att enskilda stater själva och i samverkan
            inom EU, ICAO och WTO kraftfullt ska medverka till att vi så fort
            som möjligt kan återgå till förhållanden där marknaden helt och
            fullt kan erbjuda försäkringar som täcker de olika risker som
            är kopplade till privat flygverksamhet. Den svenska regeringen
            uppmanas att i de forum där de aktuella problemen hanteras kraftfullt
            agera för en snabb återgång till förhållandena före den 11 september
            2001 och att de utställda garantierna därför återtas så fort som
            möjligt. Från moderat sida är vi övertygade om att så fort som
            försäkringsmarknaden och flygbranschen får klart för sig att de
            inte framöver kan påräkna statliga garantier kommer kravet på
            marknadslösningar att uppfyllas.
          </note>
          <note>
            Det är därför som vi har reserverat oss. Vi anser nämligen att
            om man ger regeringen ett uppdrag att fortsätta att förlänga de
            här garantierna finns det en risk att man inte ens efter mars
            2002 kommer att försäkra sig på marknaden.
          </note>
          <note>
            Men det finns möjligheter. I det här läget borde det kunna finnas
            möjligheter för den svenska regeringen och för de europeiska flygföretagen
            att se över hur de ser ut och hur de fungerar. Marknaden i Europa
            är väldigt splittrad. De flesta flygbolag har dålig likviditet
            - de är alldeles för små. Det här skulle alltså kunna vara en
            möjlighet att avreglera flygmarknaden och med kraft göra det så
            att statligt ägda flygbolag runtom i världen kunde privatiseras.
            Då skulle vi plötsligt kunna få en ordentlig konkurrens.
          </note>
          <note>
            Statliga subsidier bör inte utgå till flygföretag som i dag drabbas
            av en minskning i resandet bara på grund av den rådande konjunkturnedgången.
            Det ser vi nämligen också. I EU pågår för närvarande en diskussion
            om hur många dagar ett flygbolag ska få ersättning av sin stat.
            Just nu räknar man med fyra dagar, men det finns en diskussion
            om att det ska bli ännu längre tid. Jag menar att flygföretagen
            måste lösa detta själva.
          </note>
          <note>
            Med hänsyn till den här marknadssituationen inom det internationella
            flyget och risken för att dessa brister permanentas bör riksdagen
            i samband med behandlingen av regeringens proposition besluta
            att tillhandahålla statliga garantier i första hand begränsade
            till belopp mellan 150 och 750 miljoner US-
          </note>
          <note>
            dollar. En uttalad strävan måste vara att de ska gälla längst
            till den 31 mars 2002. Tiden fram till dess bör
          </note>
          <note>
            Sverige använda för att i första hand inom den nordiska marknaden,
            i andra hand inom den europeiska och ytterst på den internationella
            flygmarknaden tillsammans med EU:s övriga medlemsländer och inom
            ramen för ICAO och WTO utarbeta internationella regler som tillgodoser
            rimliga krav på konkurrensneutralitet vad gäller statliga garantier
            och andra former av statliga subventioner.
          </note>
          <note>
            Det finns kanske också möjlighet att i det här läget titta på
            de gällande principerna för slottider, som ytterst också leder
            till konkurrensbegränsningar och svårigheter för nyetablerade
            flygföretag att få rimliga tidtabeller.
          </note>
          <note>
            Jag bör kanske, fru talman, sluta mitt anförande med att säga
            att vad jag som arbetar med flyg hoppas är att vi ska få i gång
            flyget. Det är viktigt att vi får i gång flygförsäkringsmarknaden.
            Efter ett besök på några av världens stora flygplatser den senaste
            tiden tycker jag att det är tragiskt att i första hand se kpistar
            och inte passagerare. Jag vill se fler flygpassagerare.
          </note>
          <note type="speaker">
            Anf. 177 STIG ERIKSSON (v):
          </note>
          <note>
            Fru talman! Timmen är sen, så jag ska försöka att hålla mig någorlunda
            kort.
          </note>
          <note>
            Det är dags för den tredje debatten om statliga garantier för
            att återställa försäkringsskyddet för flygbranschen. Regeringen
            vill i propositionen
          </note>
          <note>
            2001/02:66 att regeringen ges förlängd tid för bemyndigandet
            fram t.o.m. den sista januari. Majoriteten i trafikutskottet vill
            däremot i betänkandet förlänga regeringens bemyndigande utan tidsbegränsning.
          </note>
          <note>
            Regeringens och utskottsmajoritetens utgångspunkt för ett förlängt
            bemyndigande är att det till dags dato inte finns fullgoda marknadslösningar
            för försäkringsskyddet. Regeringen hänvisar i propositionen till
            att bindningstiderna för de försäkringslösningar som finns är
            långa, som regel ett år, till den merkostnad som de tillgängliga
            marknadslösningarna medför samt till att skyddet endast gäller
            ett maximalt belopp. Den statliga garantin är i stället per tillfälle.
          </note>
          <note>
            Från Vänsterpartiets sida har vi vid de två tidigare tillfällena
            sagt ja till ett bemyndigande för regeringen att gå in och täcka
            försäkringsskyddet. Utgångspunkten har då varit att det endast
            har funnits marknadslösningar för täckning på upp till en miljard
            US-
          </note>
          <note>
            dollar och att det från bl.a. SAS efterfrågats en täckning på
            upp till 1,75 miljarder US-dollar.
          </note>
          <note>
            I dag är läget ett annat eftersom inget flygbolag enligt regeringens
            proposition efterfrågar en täckning på över 750 miljoner US-dollar.
            Det innebär alltså i klartext att det i dag finns marknadslösningar
            för den täckning som efterfrågas, även om dessa marknadslösningar
            inte har samma utformning och täckning som före den 11 september.
            Merkostnaden är i dag dessutom försumbar, menar vi. Marknadslösningen
            för en täckning på upp till 1 miljard US-dollar är nämligen 3,10
            US-dollar per passagerare, och den statliga garantiavgiften för
            bolaget 2,60 US-dollar per passagerare.
          </note>
          <note>
            Man kan naturligtvis fråga sig: Om och när finns då fullgoda
            marknadslösningar? Och vad kommer att anses vara en fullgod marknadslösning
            under överskådlig tid?
          </note>
          <note>
            Från Vänsterpartiets sida menar vi att en ytterligare förlängning
            knappast kommer att framtvinga några sensationella förändringar
            på försäkringssidan vad avser flygbolagen. Det troliga är i stället
            att ett slut på statliga garantier påskyndar utvecklingen. Däremot
            är det troligt att premien för försäkringen kommer att vara högre
            under den närmaste tiden med den olyckliga utveckling som har
            varit inom flygbranschen. Det är knappast någon skillnad mellan
            försäkringen för flyget och den trafikförsäkring som jag som bilist
            tecknar. Med fler olyckor ökar min premie för trafikförsäkringen.
            Så sent som i förra veckan fick jag min försäkring på bilen. Då
            hade premien ökat med drygt
          </note>
          <note>
            25 %. Anledningen var ett större antal trafikolyckor, som orsakar
            större utgifter för försäkringsbolaget.
          </note>
          <note>
            Dessutom är min bilförsäkring bunden i ett år och kan bara avbrytas
            på förfallodagen.
          </note>
          <note>
            Majoriteten i utskottet vill alltså förlänga bemyndigandet utan
            tidsbegränsning, vilket vi från Vänsterpartiet anser vara helt
            fel. Ett sådant förfarande anser vi mer bromsar än påskyndar utvecklingen
            på försäkringssidan. Är inte risken att ett bemyndigande utan
            tidsbegränsning mer eller mindre gör att flygbolag och försäkringsbolag
            kan luta sig lugnt tillbaka i soffan? Det finns med andra ord
            ingen anledning till stress.
          </note>
          <note>
            Fru talman! Summan av kardemumman är att
          </note>
          <note>
            Vänsterpartiet anser att det inte är nödvändigt att förlänga
            regeringens bemyndigande att ikläda staten ekonomiska förpliktelser
            i form av garantier för flygbolagen. Vår utgångspunkt är den jag
            tidigare redovisat: För det första finns i dag marknadslösningar
            för upp till 1 miljard US-dollar. För det andra efterfrågar inget
            flygbolag högre täckning än 750 miljoner US-
          </note>
          <note>
            dollar.
          </note>
          <note>
            Med detta vill jag därför yrka bifall till reservation 2.
          </note>
          <note>
            När det sedan gäller flygplatser och s.k. handlingsagenter har
            det däremot skett en avsevärt sämre utveckling på försäkringssidan.
            Därför kan det vara riktigt att staten tar ett ansvar fram t.o.m.
            januari.
          </note>
          <note>
            Men även här måste en bortre gräns tydligt markeras.
          </note>
          <note>
            I annat fall kommer utvecklingen att fortsätta med en snigels
            fart.
          </note>
          <note type="speaker">
            Anf. 178 RUNAR PATRIKSSON (fp):
          </note>
          <note>
            Fru talman! Jag beklagar att ordinarie talare har fått förhinder.
          </note>
          <note>
            Nu återkommer regeringen ytterligare en gång och vill förlänga
            flyggarantierna t.o.m. den 31 januari år 2002. Resultatet i utskottet
            blev "tills vidare". En förlängning av flyggarantierna tills vidare
            ter sig som alltmer orimlig i dag, när det finns marknadslösningar
            för gällande försäkringar. Skillnaden mellan kostnaden för den
            statliga flyggarantin inklusive en riskrelaterad avgift och försäkringspremien
            är på den öppna marknaden nu endast 45 cent per person och resa,
            dvs. ca 4:70 kr per resa. Det finns alltså i dag möjligheter för
            SAS att teckna en försäkring på den öppna marknaden med endast
            denna lilla kostnadsskillnad.
          </note>
          <note>
            Det finns därför i dag inte något skäl för att gå med på majoritetens
            begäran om en förlängning med tidsangivelsen tills vidare.
          </note>
          <note>
            Vi yrkar därför avslag på utskottets förslag i betänkandet och
            bifall till reservation 3, fru talman.
          </note>
          <note type="speaker">
            Anf. 179 MIKAEL JOHANSSON (mp):
          </note>
          <note>
            Fru talman! Jag vill börja med att yrka bifall till reservation
            4.
          </note>
          <note>
            Mot bakgrund av vansinnesdåden i USA den 11
          </note>
          <note>
            september i år reducerade de internationella flygförsäkringsbolagen
            sin täckning av skador på tredje person som förorsakas av krigshandlingar,
            terrorattacker och liknande mot flygplan från maximalt 1 750
          </note>
          <note>
            miljoner US-dollar till 50 miljoner US-dollar. Den lägre nivån
            började gälla fr.o.m. den 25 september.
          </note>
          <note>
            Denna ändring från försäkringsbolagen gällande försäkringsvillkoren
            gjorde att det inte längre var möjligt att teckna försäkringar
            som i tillräcklig grad täckte eventuella personskador och materiella
            skador för tredje part. Detta gällde åtminstone i några dagar,
            för ganska snabbt fanns det erbjudanden på marknaden om försäkringar.
          </note>
          <note>
            Här uppstod genast den första undringen, och den är: Varför har
            inte SAS och andra flygbolag tecknat försäkringsavtal som är långsiktiga
            och hållbara över tiden? För mig förefaller det självklart att
            vid ingående av avtal i många andra sammanhang så utformas en
            ändringsklausul så att en förändring av avtalet rimligtvis godkänns
            av båda parter. I det här fallet borde SAS ha haft en möjlighet
            att lägga in sitt veto när det gäller huruvida en förändring ska
            ske eller ej, men det tycks inte ha varit fallet.
          </note>
          <note>
            Man kan undra varför inte SAS hade en sådan försäkring. Skulle
            det ha blivit dyrare? Är det så att marknadskrafterna i form av
            SAS gör precis som det passar sig ur ekonomisk synvinkel, och
            ropar på staten så fort det går dem emot? Har det inte ens varit
            möjligt att förutse flygkatastrofer av den art som skedde i New
            York?
          </note>
          <note>
            Tidigare har flyget fått betala sina försäkringar precis som
            andra transportslag, men nu ska det bli ett slags socialistiskt
            frälse som får sina försäkringar betalda av medborgarna.
          </note>
          <note>
            Det som är riskabelt är dyrt att försäkra. Det vet alla som t.ex.
            dyker eller åker motorcykel. Varför just flyget nu ska undantas
            från denna princip motiveras med att fungerande flygtransporter
            är ett intresse för såväl staten och näringslivet som samhället
            i övrigt.
          </note>
          <note>
            Regeringen anser att det vid allvarliga störningar på flygmarknaden
            finns ett legitimt intresse av att staten temporärt träder in
            och ger garantier och andra stödåtgärder när alternativet annars
            kanske är att dessa transporter upphör helt för kortare eller
            längre period.
          </note>
          <note>
            Att det finns andra sätt att kommunicera, för kortare eller längre
            period, tycks vara främmande för regeringen eftersom dessa alternativ
            inte finns analyserade och redovisade, vare sig förra gången eller
            nu.
          </note>
          <note>
            Det torde vara rimligt att bedöma att näringslivets behov av
            transporter, i den mån de inte kan tillgodoses med andra transportmedel
            än flyg, skulle kunna tillgodoses med hjälp av videokonferenser,
            e-post, telefon, telefax, telex m.m. under en kortare eller längre
            period.
          </note>
          <note>
            Är det månne så att hotet från SAS om att lamslå en del av samhällets
            infrastruktur har fått de borgerliga partierna att ställa upp
            på denna statssocialism?
          </note>
          <note>
            Vi vet att mycket blev dyrare och besvärligare efter den fruktansvärda
            tragedin i USA. Att försäkringsbolagen har gjort en annan riskbedömning
            och inte längre anser sig kunna leva upp till eller klara av utlovade
            ersättningar vid olyckor är en del av detta.
          </note>
          <note>
            Förut var det försäkringsbolagen som stod för de kostnaderna.
            Så bör det också vara i framtiden. Frågan ska inte lösas av staten,
            utan på marknaden; inom ramen för det storkapital som både försäkringsbolagen
            och flygbolagen tillhör.
          </note>
          <note>
            Nu har staten dock bestämt sig för att bli flygbolagens försäkringsbolag.
            Det är nygammal planekonomi, och det är olämpligt.
          </note>
          <note>
            Det har hänt mycket sedan riksdagen först behandlade frågan.
            För de svenska flygbolagen finns det i princip två alternativa
            lösningar på marknaden. Ett av alternativen har tecknats av över
            250 flygbolag världen över.
          </note>
          <note>
            Värt att notera är att SAS numera sänkt sitt försäkringsskydd
            och nu endast tecknar sig för en garanti med en ersättningsnivå
            på 750 miljoner US-
          </note>
          <note>
            dollar mot tidigare 1 750 miljoner US-dollar.
          </note>
          <note>
            Förklaringen från SAS till denna omsvängning i frågan är häpnadsväckande.
            I ett TT-meddelande från
          </note>
          <note>
            24 november förklarar Hans Ollongren, som är ansvarig för myndighetsfrågor
            vid SAS, det så här: Att det har legat på den höga nivån tidigare
            har skett rent slentrianmässigt. Det som hände i USA har skapat
            en annan medvetenhet, och 750 miljoner dollar är en rimlig nivå
            i dagsläget.
          </note>
          <note>
            Sedan avslöjar han orsaken till önskan från SAS
          </note>
          <note>
            att staten ska gå in och ta på sig uppgifter när han säger: Den
            lösning som finns i dag kräver att man binder sig på ett år. Det
            finns väldigt mycket som tyder på att marknaden förändrar sig
            och att prisbilden är helt annorlunda i januari.
          </note>
          <note>
            Vad är det som pekar på det? Är det inte bra att binda sig på
            ett år? Då spelar det ju ingen roll hur saker och ting förändras,
            för försäkringen gäller ändå.
          </note>
          <note>
            Tror SAS och regeringen att kostnaderna för en försäkring kommer
            att återgå till den nivå som gällde före 11 september?
          </note>
          <note>
            För flygplatser och s.k. handlingsföretag finns nu möjlighet
            att teckna en försäkring för ett skydd upp till 50 miljoner US-dollar.
            Luftfartsverket, i sin egenskap av flygplatshållare, har tecknat
            en garanterad försäkring på 1 100 miljoner US-dollar.
          </note>
          <note>
            Här har regeringen dock inte argumenterat för att det finns något
            behov av andra försäkringslösningar än den som marknaden i nuläget
            kan erbjuda, utan räknar in dessa aktörer i det, som regeringen
            föreslår, statliga åtagandet.
          </note>
          <note>
            En annan lustighet i sammanhanget är förslaget från trafikutskottets
            majoritet om att ge regeringen ett bemyndigande utan tidsgräns,
            dvs. att statens ekonomiska förpliktelser i form av garantier
            till försäkringsbolagen för att återställa försäkringsskyddet
            till samma omfattning som tidigare ska gälla tills vidare.
          </note>
          <note>
            Finansutskottets majoritet, och där håller jag med dem, tycker
            att det är angeläget att riksdagen återkommande ges tillfälle
            att pröva om tidigare angivna förutsättningar för garantigivningen
            alltjämt är giltiga eller om de ändrats i något viktigt avseende.
          </note>
          <note>
            Miljöpartiet de gröna anser att staten inte bör ikläda sig något
            sådant garantiansvar för återställande av försäkringsskyddet för
            flygbolag.
          </note>
          <note>
            Flygbolagens försäkringsskydd är en fråga som bör lösas av marknaden
            på rent kommersiella villkor.
          </note>
          <note type="speaker">
            Anf. 180 BIRGITTA WISTRAND (m) replik:
          </note>
          <note>
            Fru talman! Jag tycker att Mikael Johansson raljerar ganska hårt
            här. Det är ju inte så att flygbolagen inte ska klara av det här
            på en marknad. Gör en jämförelse med SJ. Om SJ skulle drabbas
            av krig eller terrorism, skulle det då inte vara statens uppgift
            att se till att reglera det som hände efteråt.
          </note>
          <note>
            Jag anser att statens roll i det här sammanhanget är att se till
            att det finns en marknad att agera på.
          </note>
          <note>
            Staten ska ge ramen. Sedan ska bolagen klara av marknaden. Jag
            tycker att det är oerhört viktigt att se att statens roll är att
            skydda företagen från terrorism, och det var det som man skulle
            göra i första skedet.
          </note>
          <note>
            Sedan var det faktiskt flygförsäkringsbolagen som ensidigt sade
            upp avtalen, därför att ingen hade tänkt sig att detta skulle
            kunna inträffa.
          </note>
          <note>
            Sedan håller jag med Mikael Johansson om att det hade varit bra
            om den här marknaden hade varit mer marknadsanpassad och mer konkurrensutsatt,
            därför att nu är det ett oligopol, och jag tycker inte att marknaden
            fungerar.
          </note>
          <note>
            Skälet till att vi vill utsträcka slutpunkten till mars är just
            att vi bedömer att så länge de stora subventionerna finns både
            i Japan och i Amerika kommer marknaden inte att fungera. Med 18
            biljoner dollar i ryggen hos de amerikanska flygbolagen finns
            det för en svensk liten spelare inte så mycket att göra. Det är
            bara att avvakta.
          </note>
          <note type="speaker">
            Anf. 181 MIKAEL JOHANSSON (mp) replik:
          </note>
          <note>
            Fru talman! Jag tolkar det som att det finns en marknad redan
            i dag. Om man ska köra med lite raljerande argumentation kan man
            säga att över 250 flygbolag inte kan ha fel. Det finns även flygbolag
            inom
          </note>
          <note>
            EU och t.o.m. en stat som tycker att den här flyggarantin inte
            ska ges.
          </note>
          <note>
            Birgitta Wistrand anser att försäkringen ensidigt har sagts upp.
            Det kan ju bero på att avtalet var tecknat på fel sätt. Varför
            hade inte SAS ett långtgående åtagande gentemot försäkringsbolaget?
            Varför hade man inte en långsiktigt hållbar försäkring för det
            här?
          </note>
          <note>
            Detta är viktigt att påpeka. SAS kan ju inte slarva med den här
            saken. Vi kan inte som stat, bara för att
          </note>
          <note>
            SAS gör en annan bedömning, hela tiden rätta till det hela och
            agera som någon slags morsa.
          </note>
          <note type="speaker">
            Anf. 182 BIRGITTA WISTRAND (m) replik:
          </note>
          <note>
            Fru talman! Alla flygbolag hade långsiktiga åtaganden. Ändå drabbades
            de av de här uppsägningarna, som säkert var olagliga och felaktiga
            enligt avtalet. Men ibland inträffar det som inte kan inträffa.
          </note>
          <note>
            Om vissa typer av handlingar begås sägs också enskilda personers
            försäkringsavtal upp, även om de är långsiktigt tecknade och betalda.
          </note>
          <note type="speaker">
            Anf. 183 MIKAEL JOHANSSON (mp) replik:
          </note>
          <note>
            Fru talman! Det är egentligen inte så mycket att tillägga mer
            än att det tyvärr är så att flygförsäkringsbolagen är så konstruerade
            att de inte kan klara av den här typen av belastningar som kan
            uppstå. De har alltså utlovat någonting som de inte kan hålla.
            Det är ju väldigt olyckligt och tyvärr lite missvisande om de
            ska fungera som företag. Jag skulle tappa förtroendet för dem.
          </note>
          <note type="speaker">
            Anf. 184 KRISTER ÖRNFJÄDER (s):
          </note>
          <note>
            Fru talman! För tredje gången på kort tid behandlar vi denna
            fråga ännu en gång. Skälet till detta är problemet med att försäkringsbolagen
            ännu inte har tagit sitt tidigare fulla ansvar för att försäkra
            aktörerna på flygmarknaden. Problemet uppstod, som vi alla vet,
            i samband med de tragiska händelserna i USA
          </note>
          <note>
            den 11 september. Vi räknade alla med att det skulle lösa sig
            på mycket kortare tid än vad som har visat sig vara fallet. Tyvärr
            har inte situationen underlättats av de olyckor som inträffat
            under den mellanliggande tiden.
          </note>
          <note>
            Fru talman! Nu är situationen den att det inte finns tillräckligt
            försäkringsskydd för flygplatser och s.k.
          </note>
          <note>
            handlingsagenter.
          </note>
          <note>
            När det gäller försäkringar för flygbolag görs bedömningen att
            marknaden inte har återhämtat sig till fullo.
          </note>
          <note>
            Att utskottet har varit tvunget att skyndsamt behandla denna
            fråga tre gånger på kort tid tycker vi har varit mycket otillfredsställande.
            Därför anser vi sledamöter i utskottet att riksdagen bör ge regeringen
            till känna att bemyndigandet till regeringen ska ges tills vidare,
            dvs. utan tidsbegränsning.
          </note>
          <note>
            Trafikutskottet anser vidare att det är väsentligt att garantigivningen
            kan avvecklas så fort som möjligt.
          </note>
          <note>
            Det är enligt vår mening även angeläget att de skandinaviska
            länderna, som har ägarintressen i SAS, och övriga EU-länder kan
            finna gemensamma lösningar.
          </note>
          <note>
            Regeringen bör inom EU verka med kraft för att det statliga stödet
            avvecklas.
          </note>
          <note>
            Vidare är det, som både regeringen och finansutskottet framhåller,
            angeläget att garantierna så länge de finns kvar begränsas så
            mycket som möjligt.
          </note>
          <note>
            Trafikutskottet anser till slut att regeringen senast när den
            statliga garantigivningen upphört för riksdagen bör redovisa vilka
            beslut regeringen fattat med stöd av bemyndigandet.
          </note>
          <note>
            Fru talman! Jag vill med vad jag här anfört yrka bifall till
            trafikutskottets förslag.
          </note>
          <note type="speaker">
            Anf. 185 STIG ERIKSSON (v) replik:
          </note>
          <note>
            Fru talman! Jag har en mycket kort och enkel fråga. Ser Krister
            Örnfjäder ingen risk med att ett bemyndigande utan tidsbegränsning
            gör att det i stället stannar av?
          </note>
          <note type="speaker">
            Anf. 186 KRISTER ÖRNFJÄDER (s) replik:
          </note>
          <note>
            Fru talman! Då beslutet är grundat på den utveckling som vi har
            haft under de tre gångna månaderna ser jag inte någon sådan risk.
            I stället uppfattar jag situationen på det sättet att regeringen
            även fortsättningsvis kommer att arbeta för att stödet avvecklas
            så snart som möjligt. Det har vi dessutom understrukit i vårt
            förslag.
          </note>
          <note type="speaker">
            Anf. 187 MAGNUS JACOBSSON (kd):
          </note>
          <note>
            Fru talman! Enligt vår mening är grundförutsättningen för att
            man ska kunna etablera en fungerande marknad att de olika aktörerna
            på marknaden agerar utifrån liknande spelregler. Detta gäller
            oavsett om vi pratar om fiske- och jordbruksnäringen och landets
            alla åkare eller om flygindustrin. Denna grundinställning är huvudorsaken
            till att vi stöder dagens betänkande och ställer oss bakom att
            riksdagen ännu en gång förlänger de statliga garantierna för den
            svenska flygbranschen.
          </note>
          <note>
            Samtidigt finns det de som hävdar att riksdagen därmed underminerar
            möjligheten att det åter ska växa fram en fungerande försäkringsmarknad
            för flygbolag vad gäller olyckor förorsakade av terrorism eller
            krig. Detta resonemang visar att man inte vägt in alla de aspekter
            som majoriteten i trafikutskottet grubblat på innan förslaget
            lagts fram i kammaren.
          </note>
          <note>
            Fru talman! Vi kan i dagsläget inte bedöma hur stor risken är
            för ytterligare attentat liknande dem som skedde den 11 september.
            Även om kriget i Afghanistan nu ser ut att närma sig en lösning
            med en ny regering pågår en upprepning av våldet i Israel. De
            grupper som slog till mot USA använde bl.a. den senaste konflikten
            för att motivera anfall mot mål i västvärlden. Den internationella
            osäkerheten fick försäkringsbolagen att säga upp sina försäkringar
            gentemot flygbolagen och regeringar runtom i världen att införa
            statliga flyggarantier.
          </note>
          <note>
            Enligt förslag från EU ska staterna ta ut en relevant och marknadsmässig
            avgift för den garanti man ger till flygbolagen. Detta görs också
            i de flesta länder, men undantag finns tyvärr, vilket bl.a. missgynnar
            SAS på den gemensamma flygmarknaden. De tre skandinaviska delägarna
            tar alla betalt för försäkringsgarantin. Norge och Danmark har
            redan beslutat om förlängda garantier, och vi kommer tyvärr inte
            att göra det förrän i morgon bitti trots att den senaste garantin
            föll den 23 november. För att SAS ska verka under likvärdiga förhållanden
            bör Sverige göra detsamma ännu en tid.
          </note>
          <note>
            Fru talman! I dag är dock läget betydligt gynnsammare än för
            en månad sedan. Flera möjligheter till privata försäkringar växer
            fram samtidigt som flygbolagen ser över sina försäkringsbehov.
            Men de privata alternativen ger inte samma försäkringsskydd som
            de statliga försäkringarna ger garantier för. Den statliga garantin
            täcker fler enskilda olyckstillfällen än de privata alternativen.
          </note>
          <note>
            Diskussioner pågår även inom EU om när man ska upphöra med de
            nuvarande garantierna. Inriktningen i förhandlingarna vid de beslut
            som fattas i de olika länderna är tydlig. Man ska så snart som
            möjligt återgå till traditionella marknadslösningar.
          </note>
          <note>
            Fru talman! Det var mot bakgrund av osäkerheten och behovet av
            en likartad marknad som vi kristdemokrater tillsammans med Centern
            skrev en motion som Socialdemokraterna nu ansluter sig till. Trafikutskottets
            ställningstagande innebär att regeringen hädanefter utan att gå
            till riksdagen får besluta om de statliga garantiernas förlängning
            och upphörande.
          </note>
          <note>
            Utgångspunkten är att de så snart som möjligt ska avvecklas.
            När det är gjort ska regeringen i en skrivelse till riksdagen
            redovisa hur ärendet hanterats.
          </note>
          <note>
            Denna linje gynnar enligt vår mening framväxten av fungerande
            marknadslösningar samtidigt som den ger de flygbolag som har flygplan
            stationerade i Sverige en rimlig konkurrenssituation. Vi ställer
            oss därför bakom trafikutskottets förslag i betänkandet.
          </note>
          <note type="speaker">
            Anf. 188 CARL ERIK HEDLUND (m):
          </note>
          <note>
            Fru talman! Varför ska staten garantera försäkringsskyddet för
            flyget? Det är den fråga som trafikutskottet borde ha besvarat
            i sitt betänkande, men det har man enligt min uppfattning inte
            lyckats med.
          </note>
          <note>
            Huvudpunkten är att det inte finns fungerande marknadslösningar.
            Det är inte sant. Det finns försäkringsbolag som både vill och
            kan ge försäkringsskydd mot premier som speglar risken.
          </note>
          <note>
            Finansutskottet skriver i sitt yttrande att eftersom flygbolagen
            sänkt nivån på försäkringsskyddet
          </note>
          <note>
            "skulle bolagen i princip ha kunnat klara sig med de befintliga
            marknadslösningarna". Varför då inte låta flygbolagen teckna försäkringar
            till marknadspris?
          </note>
          <note>
            Huvudanledningen kan inte vara att marknadspriset skulle vara
            avskräckande högt. Den väsentligaste orsaken tycks i stället vara
            att försäkringsbolagen kräver ettårsavtal för tecknande av försäkring:
          </note>
          <note>
            "Bolaget kan därför inte snabbt byta försäkring om andra, billigare
            alternativ skulle dyka upp på marknaden".
          </note>
          <note>
            Med det argumentet skulle man kunna diskutera statliga garantier
            för de flesta företag och personer i landet. Vem vill inte ha
            ett avtal som är billigare och bättre och kunna hoppa av från
            det befintliga avtalet om det dyker upp något bättre? Vi betalar
            premier för våra hem- och bilförsäkringar hel- eller halvårsvis.
          </note>
          <note>
            Premier går upp och ned men under avtalstiden ligger de fast.
            Det har staten absolut ingenting att göra med.
          </note>
          <note>
            Är det flygbolagen man ska värna om eller är det försäkringsbolagen?
            Båda behövs, och var en får göra sina affärsbedömningar. Det ska
            vi i riksdagen inte lägga oss i.
          </note>
          <note>
            Fru talman! Med detta bristande underlag ska
          </note>
          <note>
            Sveriges riksdag besluta om att fortsätta utfärda statliga garantier:
            "Detta är nödvändigt eftersom marknaden till fullo inte har återhämtat
            sig" som det står i betänkandet. Men sedan när är det skattebetalarnas
            uppgift att träda in på arenan om en vara eller tjänst ökat i
            pris? Det bästa sättet att få i gång en fungerande marknad är
            att se till att det finns en efterfrågan.
          </note>
          <note>
            Om staterna tar på sig hela risken kommer det inte att finnas
            någon efterfrågan på försäkringar.
          </note>
          <note>
            Inom hela det internationella försäkringssystemet är man klart
            intresserade av att försäkra flygbolag. Så har det varit tidigare
            och så kommer det att vara i framtiden. Det har varit, och kommer
            också att vara, en lönsam affär. För bolag som SAS är det också
            möjligt att förhandla till sig attraktiva premier. För detta talar
            att de skandinaviska länderna inte kan anses vara i någon särskilt
            farlig riskzon för terrorverksamhet men framför allt att svenska
            bolag under många år haft en mycket låg skadefrekvens. Det är
            precis som bilförsäkring; många skadefria år - ökad bonus.
          </note>
          <note>
            Om Sveriges riksdag bestämde sig för att nu upphöra med garantierna
            skulle det vara möjligt att på kort tid åstadkomma bra försäkringslösningar
            för svenska flygbolag. Vi är ett litet land. Flygbolagen tillhör
            inte de allra största. Det är idealiskt för försäkringsbolagen
            att visa att de vill vara med på marknaden. Och premierna för
            försäkringsskyddet ska naturligtvis tas ut av dem som utnyttjar
            flygbolagets tjänster och inte belasta skattebetalarna.
          </note>
          <note>
            En helt annan aspekt bakom att vi ska avslå trafikutskottets
            förslag är att det inte kan vara vettigt att riskera skattebetalarnas
            pengar på detta sätt. Försäkringsbolagen återförsäkrar sig i ett
            finförgrenat återförsäkringssystem som gör att risken just finfördelas.
          </note>
          <note>
            Men med statliga garantier står staten ensam för hela risken
            i händelse av en inträffad skada. Detta är ur risksynvinkel oansvarigt.
          </note>
          <note>
            Sverige har en historia av missriktade statliga ingrepp i ekonomin.
            Jag kan bara erinra om subventionerna till varvsindustrin på 70-talet.
            Det är ett exempel som borde vara tillräckligt avskräckande.
          </note>
          <note>
            Fru talman! Det var befogat att ge garantier till flygbolagen
            för försäkringsskydd omedelbart efter chockvågorna efter den 11
            september. Men i dag, tre månader senare, finns det marknadslösningar.
            Då ska absolut inte Riksgäldskontoret tvingas ägna sig åt risktagande
            i denna storleksklass.
          </note>
          <note>
            Jag yrkar därför bifall till motion T68 av Anna
          </note>
          <note>
            Kinberg och Carl Erik Hedlund, vilket innebär en omedelbar avveckling
            av de statliga garantierna.
          </note>
          <note type="speaker">
            Anf. 189 MAGNUS JACOBSSON (kd) replik:
          </note>
          <note>
            Fru talman! Jag vill bara mycket kort komma med tre små synpunkter
            på det här inlägget och över huvud taget lite grann beröra vad
            som har sagts i debatten.
          </note>
          <note>
            Det är inte prisbilden som är huvudskälet till att staten bör
            titta på det här. Det är helt korrekt som de flesta säger, att
            det är en liten skillnad mellan de privata alternativen och det
            statliga när det gäller prisbilden. Det är inte där kärnan ligger.
            Den ligger i frågan: Vad inträffar om något händer? Vad är det
            då man får ut?
          </note>
          <note>
            Att döma av vad vi har kunnat få fram hittills av de privata
            lösningarna garanterar man ett belopp, men det gäller oavsett
            hur många skadetillfällen det handlar om inom den försäkringssumman.
            Den statliga garantin garanterar däremot för varje olyckstillfälle,
            och det är en oerhört stor skillnad.
          </note>
          <note>
            Sedan gäller det riskbedömningen, för det är klart att staten
            tar en risk.
          </note>
          <note>
            Nu är situationen sådan i Sverige att vi tillsammans med två
            andra länder äger ett flygbolag. Jag tror att det heter SAS. Oavsett
            om vi väljer dessa flyggarantier eller inte så tar vi såsom ägare
            av SAS denna risk. Om vi inte ger flyggarantin och det sker ett
            antal attentat med SAS-maskiner där vi blir skadeståndsskyldiga,
            så kommer vi nog snällt att få betala i alla fall i någon mån.
          </note>
          <note>
            Lite grann är det på det sättet att hur vi än vänder och vrider
            på oss så har vi nog byxorna nere. I sak är det nog en väldigt
            liten skillnad i priset. Men det är garantin som det handlar om.
            Och risken tar vi vad vi än gör.
          </note>
          <note>
            Den linje som vi driver bedömer jag därför som den bättre linjen.
          </note>
          <note type="speaker">
            Anf. 190 CARL ERIK HEDLUND (m) replik:
          </note>
          <note>
            Fru talman! Magnus Jacobsson, SAS ägs inte av svenska staten.
            Den svenska delen av SAS ägs delvis av svenska staten och delvis
            av svenskt näringsliv.
          </note>
          <note>
            Likadant är det i Norge och i Danmark. Det är i stort sett ett
            50-50-ägande.
          </note>
          <note>
            SAS är börsnoterat och behandlas som vilket bolag som helst och
            ska naturligtvis ta sina affärsrisker.
          </note>
          <note>
            Poängen är ju inte att staten som delägare i bolaget skulle ta
            denna risk. Poängen är att försäkringsbolag har kommit till för
            att ta risker. De kalkylerar med detta - jag har egen erfarenhet
            av detta - de gör beräkningar, och de följer upp. Ibland händer
            det saker och ting och de får betala ut pengar, och då får de
            höja premierna. Sedan går det ett antal år, och de fyller på i
            kassorna. Det är ju hela idén med försäkringar. Och då ska inte
            en part, i detta fall svenska staten via Riksgäldskontoret, ta
            hela risken. Det är helt oansvarigt, eftersom Riksgäldskontoret
            i likhet med övriga statliga institutioner aldrig försäkrar sig.
          </note>
          <note>
            Det är ett åtagande som det inte finns några som helst rimliga
            proportioner med.
          </note>
          <note>
            Det andra som tas upp här är att skyddet är större i de statliga
            garantierna än vad som har erbjudits till dessa premier på marknaden.
            Men om man ställde dessa krav fullt ut och var beredd att betala
            dessa premier så skulle premierna vara högre. Men vill man ha
            det skyddet så får man betala för det. Varför ska detta subventioneras?
            Jag kan inte se någon anledning till att skattebetalarna ska stå
            för detta när det är de som reser och transporterar gods med flygplanen
            som ska betala det i konkurrens med andra samfärdsmedel.
          </note>
          <note type="speaker">
            Anf. 191 MAGNUS JACOBSSON (kd):
          </note>
          <note>
            Fru talman! Nu blir det mycket här. Varför ska detta subventioneras?
            Men det är inte subventionerat.
          </note>
          <note>
            Man betalar för det, och man gör det i likhet med de flesta andra
            europeiska länderna. Det resonemanget håller därför inte riktigt.
          </note>
          <note>
            När det gäller ägarfrågan, som jag egentligen var mer intresserad
            av, är det de facto så, även om det är ett 50-50-ägande, att vi
            inte kommer ifrån att vi har ett ansvar och att vi vid ett eventuellt
            attentat där man använder SAS-maskiner står där och måste förhålla
            oss till det. Då är det väl bättre att ha ordning och reda och
            ha en fungerande flyggaranti där staten aktivt inom både EU och
            i förhandlingar med USA och
          </note>
          <note>
            Japan och på annat sätt jobbar för att vi ska återgå till en
            marknadslösning. Vi är ju inte oense om att vi ska ha en marknadslösning.
            Frågan är bara om vi en gång i månaden ska diskutera det här i
            huset eller om vi faktiskt ska låta regeringen sköta denna uppgift
            och återkomma när det är klart. Jag för min del hoppas att det
            är långt före mars-april.
          </note>
          <note type="speaker">
            Anf. 192 CARL ERIK HEDLUND (m):
          </note>
          <note>
            Fru talman! Vi tycks vara överens om att vi ska ha marknadslösningar.
            Då förstår jag inte att vi över huvud taget diskuterar prisnivåer
            osv. Ska det vara marknadslösningar så skapar vi en marknad genom
            att efterfråga försäkringstjänster. Men det finns ju ingen anledning,
            vare sig för de svenska flygbolagen eller för de andra europeiska
            flygbolag som på detta sätt får subventioner av de olika staterna,
            att efterfråga tjänsterna på marknaden. Om det inte var subventionerat
            så skulle de efterfråga tjänsterna på marknaden, och då skulle
            de finnas. Så är det.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 14 december.)
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Skrivelse
          </note>
          <note>
            2001/02:68 Konsumenterna och miljön
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 december
          </note>
          <note>
            2001/02:141 av Ulla-Britt Hagström (kd) till statsrådet Mona
            Sahlin
          </note>
          <note>
            Småföretag
          </note>
          <note>
            2001/02:142 av Tullia von Sydow (s) till socialminister Lars
            Engqvist
          </note>
          <note>
            Värn för äldre
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 15 januari
          </note>
          <note>
            2002.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 december
          </note>
          <note>
            2001/02:419 av Margareta Cederfelt (m) till statsrådet Leif Pagrotsky
          </note>
          <note>
            Kostnadsnivån i Sverige
          </note>
          <note>
            2001/02:420 av Marianne Andersson (c) till utrikesminister Anna
            Lindh
          </note>
          <note>
            Kristna i Turkiet
          </note>
          <note>
            2001/02:421 av Ola Sundell (m) till näringsminister
          </note>
          <note>
            Björn Rosengren
          </note>
          <note>
            Ersättningsjobb i Hammerdal
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 15 januari 2002.
          </note>
          <note>
            11 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 13 december
          </note>
          <note>
            2001/02:338 av Maria Larsson (kd) till utrikesminister Anna Lindh
          </note>
          <note>
            Fattigdom och hälsoproblem i Central- och Östeuropa
          </note>
          <note>
            2001/02:342 av Stig Rindborg (m) till justitieminister
          </note>
          <note>
            Thomas Bodström
          </note>
          <note>
            Arvodering av sakkunniga vid domstol
          </note>
          <note>
            2001/02:346 av Jeppe Johnsson (m) till justitieminister Thomas
            Bodström
          </note>
          <note>
            Kriminalvården
          </note>
          <note>
            2001/02:348 av Magda Ayoub (kd) till utrikesminister Anna Lindh
          </note>
          <note>
            Auktoriserade tolkar och översättare i asylärenden
          </note>
          <note>
            2001/02:354 av Désirée Pethrus Engström (kd) till utrikesminister
            Anna Lindh
          </note>
          <note>
            Kränkning av mänskliga rättigheter i Vietnam
          </note>
          <note>
            2001/02:355 av Désirée Pethrus Engström (kd) till utrikesminister
            Anna Lindh
          </note>
          <note>
            Prostituerade som egenföretagare
          </note>
          <note>
            2001/02:358 av Ingegerd Saarinen (mp) till finansminister Bosse
            Ringholm
          </note>
          <note>
            Lånemöjligheter för småföretagare i glesbygd
          </note>
          <note>
            2001/02:364 av Tuve Skånberg (kd) till utrikesminister Anna Lindh
          </note>
          <note>
            De fyra kidnappade israelerna och terroristorganisationen Hizbollah
          </note>
          <note>
            2001/02:365 av Karin Pilsäter (fp) till utrikesminister
          </note>
          <note>
            Anna Lindh
          </note>
          <note>
            Religionsfriheten i Turkiet
          </note>
          <note>
            2001/02:366 av Tasso Stafilidis (v) till utrikesminister Anna
            Lindh
          </note>
          <note>
            Myndigheternas bedömningsgrund i asylärenden
          </note>
          <note>
            2001/02:374 av Maud Ekendahl (m) till justitieminister Thomas
            Bodström
          </note>
          <note>
            Förskrivning av Rohypnol på anstalter
          </note>
          <note>
            2001/02:376 av andre vice talman Eva Zetterberg (v)
          </note>
          <note>
            till utrikesminister Anna Lindh
          </note>
          <note>
            Bistånd och avväpning i Afghanistan
          </note>
          <note>
            2001/02:377 av Jan Erik Ågren (kd) till utrikesminister Anna
            Lindh
          </note>
          <note>
            Kristna i Indonesien
          </note>
          <note>
            2001/02:378 av Magda Ayoub (kd) till utrikesminister Anna Lindh
          </note>
          <note>
            Palestinier från Saudiarabien
          </note>
          <note>
            2001/02:386 av Marianne Andersson (c) till utrikesminister Anna
            Lindh
          </note>
          <note>
            Folkmordet i Kambodja
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 15 januari 2002.
          </note>
          <note>
            12 § Kammaren åtskildes kl. 21.44.
          </note>
          <note>
            Förhandlingarna leddes av talmannen från sammanträdets början
            t.o.m. 6 §
          </note>
          <note>
            anf. 21 (delvis), av förste vice talmannen därefter t.o.m. anf.
            62 (delvis), av andre vice talmannen därefter t.o.m. anf. 91 (delvis),
            av tredje vice talmannen därefter t.o.m. anf. 111 (delvis), av
            talmannen därefter till ajourneringen kl. 17.55.
          </note>
          <note>
            av andre vice talmannen därefter t.o.m. 7 § anf. 176
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
