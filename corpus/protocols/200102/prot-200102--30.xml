<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--30</head>
          <docDate when="2001-11-20">2001-11-20</docDate>
        </div>
      </front>
      <body>
        <div>
          <note>
            18.00 - 18.31
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Ledighet, m.m.
          </note>
          <note>
            Talmannen meddelade att Maj-Inger Klingvall (s)
          </note>
          <note>
            ansökt om ledighet under tiden den 19 november-
          </note>
          <note>
            31 december 2001.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Anne Ludvigsson (s)
          </note>
          <note>
            skulle tjänstgöra som ersättare för Maj-Inger Klingvall.
          </note>
          <note>
            2 § Aktuell debatt om den humanitära situationen i Afghanistan
          </note>
          <note type="speaker">
            Anf. 1 LOTTA N HEDSTRÖM (mp):
          </note>
          <note>
            Fru talman! År 1993 erbjöds jag ett volontäruppdrag som biståndsarbetare
            i Afghanistan, men jag tackade nej efter att ha gjort bedömningen
            att landet då var för osäkert för mig och mina två barn, som var
          </note>
          <note>
            7 och 12 år. Min bedömning var att det ven lite för mycket kulor
            i luften.
          </note>
          <note>
            Det här ligger bara åtta år tillbaka i tiden, men sedan dess,
            och sedan den ryska ockupationen upphörde
          </note>
          <note>
            1989, har bladen i krigets kapitel för Afghanistan vänts flera
            gånger. Under en period utövade nordalliansen ett destruktivt
            styre, och nu pågår sedan en månad och två veckor tillbaka ett
            sorgens kapitel av massiv bombning från två fjärran västländer.
          </note>
          <note>
            Motiven för det här är något svårgripbara för en fattig bergsbonde
            som bara önskar leva, som har sett ockupanter och krigsherrar
            komma och gå, men de är även dunkla för den omvärld som söker
            rationalitet.
          </note>
          <note>
            Vi miljöpartister har begärt den här debatten för att kunna diskutera
            hur den svenska regeringen bör agera i det nya läge som håller
            på att uppkomma i
          </note>
          <note>
            Afghanistan. Vi måste nämligen se till att miljontals människor
            som är flyktingar från Afghanistan ska kunna återvända och att
            landet ska återuppbyggas. Vi måste se till att via FN samla ihop
            de vapen som har dödat och lemlästat och som kommer att fortsätta
            att lemlästa människor i Afghanistan. Vi måste göra vårt yttersta
            för att all humanitär hjälp och allt bistånd ska kunna ges för
            att återuppbygga Afghanistan.
          </note>
          <note>
            Slutligen är det också vår uppgift att värna demokratin, att
            skapa förutsättningar för legitima beslut i
          </note>
          <note>
            Afghanistan och i alla utvecklingsländer, och vi måste inte minst
            se till att vårt öppna samhälle förblir just öppet. Jag tror inte
            att en debatt i den svenska riksdagen löser terrorismens, krigets
            och flyktingarnas problem, och därför kommer jag själv att på
            torsdag åka till Pakistan för att med egna ögon ta del av flyktingarnas
            situation och kunna göra en närmare bedömning av situationen.
            Det finns plats på planet för fler. Jag vill veta vilket budskap
            jag ska ge flyktingarna från Sveriges politiska elit.
          </note>
          <note type="speaker">
            Anf. 2 Utrikesminister ANNA LINDH (s):
          </note>
          <note>
            Fru talman! Världen följer utvecklingen i Afghanistan timme för
            timme. Vi har lärt oss städerna
          </note>
          <note>
            Mazar-i-Sharif, Jalalabad och Kandahar, och vi känner till deras
            grannländer Tadzjikistan, Turkmenistan och Uzbekistan. Vi har
            lärt oss om pashtuner och hazarer. Men Afghanistans folk har plågats
            av krig och övergrepp i mer än 20 års tid. Alltför få reagerade
            när miljoner människor flydde sina hem, när samhällslivet och
            ekonomin slogs i spillror.
          </note>
          <note>
            Början av katastrofen, Sovjetunionens ockupation
          </note>
          <note>
            1979, väckte befogad internationell uppmärksamhet och kritik,
            men intresset minskade när krig och laglöshet fortsatte också
            efter ockupationen och när talibanrörelsen tog över makten. Talibanernas
            grova övergrepp mot de mänskliga rättigheterna, särskilt kvinnornas,
            väckte mindre uppmärksamhet än deras förstörelse av Buddhastatyer.
          </note>
          <note>
            Rapporterna från inbördeskriget mellan talibanerna och nordalliansen
            och båda sidors systematiska förföljande av folkgrupper och etniska
            massakrer nådde aldrig löpsedlarna. Det gjorde inte heller den
            svåra torkan de senaste fyra åren, som inneburit en katastrof
            för livsmedelsförsörjningen. Och alltför få lyssnade när FN för
            ett år sedan spådde att 2001
          </note>
          <note>
            skulle bli det värsta året någonsin för Afghanistan.
          </note>
          <note>
            Alltför få reagerade den 6 september i år, när FN gick ut med
            en nödappell om 150 miljoner USA-dollar för att avvärja ett akut
            svälthot inför vintern.
          </note>
          <note>
            Sådan var situationen i Afghanistan före den 11
          </note>
          <note>
            september. Allt förändrades när tusentals människor dödades i
            den brutala attacken mot World Trade
          </note>
          <note>
            Center och Pentagon, historiens värsta terrordöd.
          </note>
          <note>
            Eftersom anstiftarna fanns i Afghanistan riktades världens ögon
            dit. FN tog direkt ledningen genom sitt unika ställningstagande,
            som slog fast att terroristattackerna utgjorde ett hot mot internationell
            fred och säkerhet och legitimerade självförsvar.
          </note>
          <note>
            Resolutionerna 1368 och 1373, som bekräftades för en vecka sedan
            med resolutionen 1378, ålade det internationella samfundet att
            genom en rad åtgärder bekämpa terrorismen. USA utövade sin rätt
            till självförsvar. Afghanistan toppade alla nyhetssändningar.
          </note>
          <note>
            Biståndsinsatserna flerdubblades.
          </note>
          <note>
            Det paradoxala är att detta kan vara Afghanistans möjlighet,
            och det finns goda krafter att bygga på.
          </note>
          <note>
            När bombningarna inleddes var det vanliga afghaner som kämpade
            för att förse sina landsmän med mat.
          </note>
          <note>
            Tvärtemot bilden i medierna stoppades inte hjälpsändningarna
            när de humanitära organisationerna tvingades evakuera sin internationella
            personal. Trots bombningarna, trots ökande laglöshet och osäkerhet,
            trots stölder från talibanernas sida, har mat, förnödenheter och
            medicin fortsatt att levereras. Många sjukhus och mottagningar
            har fortsatt att ta emot patienter. Ett antal skolor har fortsatt
            att hålla öppet.
          </note>
          <note>
            Utsäde har levererats och brunnar borrats i det torkdrabbade
            landet. Och meddelandena till yttervärlden har fortsatt att komma,
            om inte på elektronisk väg så genom budbärare över gränsen till
            Pakistan.
          </note>
          <note>
            Problemen och farorna för detta arbete har naturligtvis varit
            stora och många. Volymen av förnödenheter har drabbats. Men det
            faktum att så mycket har kunnat upprätthållas visar hängivenheten
            och kunnandet hos afghaner som arbetar för FN, för Röda
          </note>
          <note>
            Korset och Röda halvmånen, för internationella och afghanska
            NGO:er. De fortsatte jobbet när deras internationella kolleger
            tvingades lämna landet.
          </note>
          <note>
            Många av dessa NGO:er inledde sitt arbete redan under Sovjetockupationen.
            När talibanregimen totalt negligerade folkets välfärd och de mänskliga
            rättigheterna svarade NGO:er för basal social service, för skolor,
            sjukvårdsmottagningar och minröjning. Dessa afghaners verksamhet
            är nu en viktig grund till egna afghanska institutioner. Vissa
            av dem utbildades i
          </note>
          <note>
            Kabul före kriget. Vissa har själva varit på flykt, andra återvänt
            från karriärer i väst för att göra sin jihad, som egentligen betyder
            ansträngning, mot sitt folks fattigdom.
          </note>
          <note>
            Sverige har hela tiden stöttat detta arbete, främst genom Svenska
            Afghanistankommittén. Sverige har kallats den största arbetsgivaren
            i landet genom Afghanistankommitténs 8 000 lokala medarbetare.
            De driver över 500 skolor. Man brukar säga att var tredje lärare
            i Afghanistan betalas av Sverige. 20 % av eleverna är flickor,
            trots att det i praktiken varit förbjudet för flickor att gå i
            skolan. De driver 140 kliniker på den afghanska landsbygden och
            ett framgångsrikt jordbruksprogram.
          </note>
          <note>
            Även svenska Rädda Barnen och svenska Röda
          </note>
          <note>
            Korset gör viktiga insatser, inte minst för flyktingar.
          </note>
          <note>
            Sverige har totalt under flera år varit en av de största givarna
            till Afghanistan, främst via FN, Röda
          </note>
          <note>
            Korset och Afghanistankommittén. I år hade Sverige anslagit 125
            miljoner kronor till Afghanistan. Sedan den 11 september har vi
            beslutat om ytterligare 200
          </note>
          <note>
            miljoner, varav ungefär hälften redan är fördelat.
          </note>
          <note>
            Mest akut nu är humanitära insatser. Sverige deltar aktivt när
            nu över 50 000 ton livsmedel måste in i landet och distribueras
            till uppemot 7 miljoner människor som riskerar svält. Svenska
            Räddningsverket hjälper FN:s livsmedelsprogram att bygga upp transportkapacitet
            i Turkmenistan för att få in mat och förnödenheter den vägen.
            Räddningsverket kommer att skicka ett team till Tadzjikistan för
            att bl.a. hålla ett viktigt bergspass, Anjomanpasset, öppet för
            transporter.
          </note>
          <note>
            Vi ökar ytterligare stödet för att bistå internflyktingarna,
            som det senaste året flerdubblats till över 1
          </note>
          <note>
            miljon, de flesta kvinnor och barn. Det finns dessutom ett stort
            antal människor som inte har pengar eller ork att ge sig av utan
            är fast i sina hembyar. Där finns inget kvar att äta, och därför
            måste de ha akut hjälp. I grannländerna Iran och Pakistan finns
            sedan länge uppemot 4 miljoner flyktingar. Sedan den 11
          </note>
          <note>
            september har ytterligare upp till 100 000 människor gått över
            gränsen till Pakistan, trots att den i stort sett har varit stängd.
            FN:s flyktingkommissarie UNHCR
          </note>
          <note>
            är på plats för att ge dem skydd och hjälp. Sverige har hittills
            i år stött UNHCR:s viktiga arbete med 47
          </note>
          <note>
            miljoner kronor.
          </note>
          <note>
            EU är också en viktig aktör. Totalt har EU:s medlemsstater och
            kommissionen utlovat 320 miljoner euro i nya bidrag till den pågående
            krisen. I går beslöt vi vid utrikesministerrådet i Bryssel att
            utse en särskild EU-representant för att samordna EU:s insatser.
          </note>
          <note>
            Fru talman! Med nordalliansens framgångar den senaste veckan
            har konflikten gått in i en ny fas. Utvecklingen innebär nu en
            möjlighet till en fortsatt positiv utveckling. Det humanitära
            biståndet kan trappas upp och effektiviseras, och nästa steg,
            återuppbyggnad, kan inledas. Samtidigt finns det fortfarande risker.
            Säkerhetsläget är fortfarande ovisst, och talibanerna har ännu
            inte givit upp. Rapporter om övergrepp och hämndattacker förekommer
            från de städer nordalliansen har tagit över.
          </note>
          <note>
            Världssamfundet intensifierar nu sina insatser.
          </note>
          <note>
            FN:s generalsekreterare har utnämnt Lakhdar Brahimi till sin
            särskilde representant för Afghanistan med ansvar såväl för de
            humanitära frågorna och återuppbyggnaden som för den politiska
            fredsprocessen. När jag träffade Brahimi i onsdags diskuterade
            vi vikten av att snarast samla en representativ krets av afghaner
            från olika etniska och religiösa grupper som kan börja förbereda
            för en politisk lösning, inklusive en bred samlingsregering i
            Kabul. I den processen måste kvinnor ingå. Kvinnornas situation
            i Afghanistan och deras roll i återuppbyggnaden måste särskilt
            uppmärksammas. Vi diskuterade också frågan om en militär insats,
            där det behövs både en afghansk trupp och, efter överenskommelse
            med Afghanistans ledare, en multinationell styrka med FN-välsignelse
            från frivilliga och lämpade länder.
          </note>
          <note>
            I takt med att talibanerna drar sig tillbaka kommer även återvändandet
            att bli en viktig fråga. Redan tidigare har en liten grupp människor
            återvänt till områden som inte legat i frontlinjen. UNHCR hjälper
            dessa människor med ett återvändandebidrag och hjälp till husreparationer.
            Detta arbete kommer nu att intensifieras under UNHCR:s ledning.
          </note>
          <note>
            Talibanregimens kollaps måste bli inledningen på en ny tid för
            Afghanistan. Världen får inte vända bort blicken när Afghanistans
            folk behöver vår hjälp.
          </note>
          <note>
            Sverige kommer att fortsätta sitt stora engagemang för Afghanistan.
            Vi kommer att aktivt delta med humanitära insatser, stöd för återuppbyggnaden
            och stöd för den politiska fredsprocessen. FN måste samordna alla
            de insatser som just nu planeras av
          </note>
          <note>
            Världsbanken, EU och andra aktörer. Detta är Sveriges huvudbudskap
            vid Afghanistanmötet i dag i Washington liksom vid de kommande
            mötena i bl.a. New
          </note>
          <note>
            York, Islamabad och Berlin. Sverige deltar vid dessa möten därför
            att vi är en av de största givarna men också därför att vi har
            särskilda kunskaper genom de svenska organisationerna. Vi har
            mycket att bidra med när det gäller Afghanistan och hög beredskap
            att sätta in mer resurser om och när det behövs. Vi kommer att
            bjuda in de mest aktiva svenska organisationerna för att närmare
            diskutera återuppbyggnaden och de enskilda organisationernas roll.
          </note>
          <note>
            Efter 23 års krig krävs en politisk långsiktig lösning som är
            legitim för afghanerna själva. Nu måste krig, svält, förtryck
            och terrorism ersättas av demokrati, återuppbyggnad och mänskliga
            rättigheter som kommer alla till del.
          </note>
          <note type="speaker">
            Anf. 3 LOTTA N HEDSTRÖM (mp):
          </note>
          <note>
            Fru talman! Miljöpartiet anser att man måste arbeta både mot
            krig och mot terrorism. Den nya tidens tankesätt går inte ut på
            att vinna över sin motståndare utan på att vinna över sin motpart
            på sin sida. Därför ska inte terroristernas våld bekämpas med
            mera våld som drabbar civila och som föder fram nytt hat, nya
            bin Ladin och nya terroristnätverk. Terroristernas våld ska i
            stället besvaras med rättssamhällets institutioner. De skyldiga
            till terrorn ska ställas inför rätta.
          </note>
          <note>
            Emellertid får inte demokratin sättas på undantag i kampen mot
            terrorismen, såsom nu verkar ske i USA.
          </note>
          <note>
            Försvaret för det öppna samhället får inte leda till att detta
            sluts. Då är helt enkelt ingenting vunnet. I dag ser vi listor
            på misstänkta som hängs ut offentligen för att de tros ha koppling
            till terrorismen - utan dom, utan rättegång. Hjälporganisationers
            medel fryses.
          </note>
          <note>
            Svenska medborgare som vill skicka pengar till anhöriga och släktingar
            i andra länder stämplas som terrorister.
          </note>
          <note>
            Vi får aldrig medverka till att försvaga demokratin i kampen
            mot terrorismen. Ett försvar av det öppna samhället kräver någonting
            mycket mer än enkelspårigt och reflexmässigt våld som bara föder
            mer våld.
          </note>
          <note>
            Fru talman! Anna Lindh gav en ganska hoppfull bild av situationen.
            Men när jag har talat med t.ex.
          </note>
          <note>
            Läkare utan gränser, Svenska Afghanistankommittén och UNHCR inför
            min resa är deras bild entydig och mer negativ: Det blir värre
            nu, inte bättre.
          </note>
          <note>
            Det vi ser i skuggan av bombningarna av Afghanistan är en humanitär
            katastrof av stora dimensioner.
          </note>
          <note>
            Det handlar om massvält. Skörbjugg börjar redan breda ut sig.
            Landet har 23 miljoner invånare varav mer än 10 miljoner är barn.
            Mer än vart fjärde barn dör före fem års ålder. Medellivslängden
            är 40 år.
          </note>
          <note>
            Afghanistan har drabbats av tre års torka och missväxt, vilket
            hotar livsmedelsförsörjningen. En tredjedel av jordbrukarna sådde
            mindre än hälften av det normala eftersom de inte hade utsäde
            och fruktade ännu mer torka. Bara 20 % av matbehovet täcks av
            de egna livsmedelsförråden. Man säger att en halv miljon ton vete
            behövs akut. Hos delar av befolkningen kunde man redan i våras
            se förstadier av svält. Hjälporganisationen Oxfam har redan bekräftat
            de första fallen av åldringar och barn som har svultit ihjäl.
          </note>
          <note>
            Värst är naturligtvis den humanitära situationen i de svårtillgängliga
            delarna.
          </note>
          <note>
            På grund av odetonerade klusterbomber försvåras dock distributionen
            av mat och förnödenheter. Enligt
          </note>
          <note>
            FN hotar och försvårar bomberna och minorna i Afghanistan de
            humanitära insatserna. Ni som har försvarat bombandet har del
            i ansvaret för detta.
          </note>
          <note>
            FN-tjänstemän beskriver situationen vid gränsen mellan Afghanistan
            och Pakistan som kaotisk. Familjer har splittrats. Många söker
            efter varandra på den pakistanska sidan, men Pakistan saknar möjligheter
            att ge alla flyktingar ett bra skydd. Afghanistansk gränsadministration
            saknas. FN:s flyktingorgan UNHCR har varnat för att upp till 1
            ½ miljon afghaner flyr till grannländerna som en följd av bombräderna
            och torkan. Det finns redan 5 miljoner afghanska flyktingar. De
            flesta bor i Pakistan och Iran.
          </note>
          <note>
            Man har stor brist på livsmedel, rent vatten och medicin. Sanitetsanläggningarna
            är obefintliga. Ca 2 miljoner riskerar helt enkelt att dö av svält
            och kyla.
          </note>
          <note>
            Miljöpartiet kräver inte bara insatser i Afghanistan och Pakistan
            utan också i Iran och andra angränsande länder. Tragiskt nog kan
            den humanitära katastrofen komma att utvidgas. USA säger nämligen
            att man eventuellt kommer att bomba även i Irak.
          </note>
          <note>
            Därför bereder sig Turkiet nu på en ny flyktingvåg om USA sprider
            konflikten till Irak.
          </note>
          <note>
            Då undrar vi: Kommer ni som hittills har stött bombningarna också
            att ge ert helhjärtade stöd till dessa attacker? Den viktigaste
            frågan är: Ser ni bilden av ett utbombat och uttorkat land vars
            utfattiga, livrädda och svältande befolkning i miljontal väller
            ut mot stängda gränser? Ser ni att in väller mest bara vapen?
            Det är en ofattbart svår situation.
          </note>
          <note type="speaker">
            Anf. 4 BO LUNDGREN (m):
          </note>
          <note>
            Fru talman! De senaste dagarna har människor i
          </note>
          <note>
            Kabul firat sin återvunna frihet. Musik hörs igen.
          </note>
          <note>
            Män rakar sig. När den afghanska televisionen återupptog sina
            sändningar efter flera års tystnad skedde det med en kvinnlig
            nyhetsuppläsare. Det var första gången på fem år som en kvinna
            tilläts visa sitt ansikte offentligt.
          </note>
          <note>
            I lördagens Dagens Nyheter kunde vi läsa om en
          </note>
          <note>
            40-årig kvinna, Shirin, som bad den svenska journalisten föra
            vidare ett budskap till människorna i västvärlden: Tack för att
            ni har befriat oss från talibanerna!
          </note>
          <note>
            Vad är det för verklighet som Lotta N Hedström ser? Vad är det
            för skygglappar som styr den förödande politik som Miljöpartiet,
            och för den delen även Vänsterpartiet, står för i internationella
            liksom i inrikespolitiska sammanhang?
          </note>
          <note>
            De insatser som USA och Storbritannien genomfört och genomför
            med stöd av Förenta nationerna har som övergripande syfte att
            försvara den fria världen mot terroristernas illdåd och att bygga
            en tryggare värld för våra barn. Ska det vara möjligt så måste
            den talibanregim som har gett stöd och skydd åt terrorister bekämpas.
            Det är en regim som kapade ett helt land, men som nu har fallit
            samman som ett korthus. Det är en regim som har förvisat halva
            befolkningen - miljontals kvinnor - till ett liv i ständig underkastelse.
          </note>
          <note>
            Det är en regim som har varit mer intresserad av att förbjuda
            barnens lek med pappersdrakar än att se till att de har mat på
            bordet. Den främsta humanitära insatsen för Afghanistans folk
            har varit att störta denna regim.
          </note>
          <note>
            Nu byts förtryck mot frihet. Slutenhet blir öppenhet, och förtvivlan
            kan ersättas av framtidstro om vi också tar vårt ansvar för Afghanistan
            och dess folk.
          </note>
          <note>
            Redan i somras varnade hjälporganisationer för att över fem miljoner
            afghaner hotades av akut svält. Det är en katastrof av nordkoreanska
            proportioner. Om
          </note>
          <note>
            Gudrun Schyman och Lotta N Hedström fått bestämma hade talibanregimen
            fortfarande kunnat sitta kvar, och stora delar av hjälpen till
            befolkningen hade uteblivit.
          </note>
          <note>
            Det finns ingen som önskar bomber. Våld är fel i stort och i
            smått. Men ibland finns inga alternativ.
          </note>
          <note>
            Dagens kamp mot terrorism handlar minst lika mycket om att vi
            inte ska behöva utsättas för, och inte behöva använda, bomber
            i framtiden.
          </note>
          <note>
            I lördags gick folket i Kosovo till val. Med den eftergiftspolitik
            som Gudrun Schyman ville föra gentemot diktatorn Milosevic hade
            det inte varit möjligt. Vi har under det senaste årtiondet sett
            detta i
          </note>
          <note>
            Kosovo, i Bosnien och i Irak - under svåra omständigheter kan
            det krävas militära insatser för att skydda människor och skapa
            fred. Varje gång har Vänsterpartiet varit emot det.
          </note>
          <note>
            Fru talman! Efter 23 år av krig och misär finns det nu en unik
            chans att bygga ett livskraftigt, självgående Afghanistan. Den
            här gången får inte världssamfundet lämna det afghanska folket
            åt sitt öde.
          </note>
          <note>
            Det handlar för det första om att snabbt skapa förutsättningar
            för en bred och multietnisk övergångsregering i Kabul och för
            en trygg miljö där grundläggande mänskliga rättigheter respekteras.
            Det kan komma att ställa krav på en multinationell fredsstyrka
            i Afghanistan. Jag är bekymrad, utrikesministern, över den svaga
            svenska försvarspolitik som gör att vi varken har resurser eller
            förmåga att klara det. Sannolikt kommer inte ens erbjudandet,
            eftersom omvärlden känner till våra problem.
          </note>
          <note>
            För det andra handlar det nu om att skapa förutsättningar för
            ett Afghanistan som kan stå på egna ben. Att miljoner afghaner
            svälter beror inte på bombningar, utan på talibanernas vanstyre.
            På fält där det skulle kunna odlas mat har man i stället odlat
            vallmo för att göra heroin.
          </note>
          <note>
            På kort sikt behövs det ett omfattande humanitärt bistånd. På
            längre sikt finns ingen bättre humanitär insats än att se till
            att det afghanska folket får arbete och får utbilda sig fritt
            i sitt hemland och handla fritt med omvärlden. Då behövs varken
            import av bistånd eller export av narkotika för att klara försörjningen.
          </note>
          <note>
            Det är talande att Vänsterpartiet, som är motståndare till de
            militära insatserna i Afghanistan, också är motståndare till den
            frihandel och den marknadsekonomi som gjort att land efter land
            har kunnat vända fattigdomen ryggen. Lika lite som det afghanska
            folket behövde ett bombstopp behöver de nu ett globaliseringsstopp.
          </note>
          <note>
            Fru talman! Även om Usama bin Ladin skulle fängslas i morgon
            måste kampen mot terrorismen fortsätta. Det paradoxala är att
            ju mer öppna våra samhällen blir, desto mer sårbara blir vi för
            dem som vill krossa denna öppenhet. Terrorismen kan i dag korsa
            gränser lika lätt som varor, kapital och människor. Men det får
            inte innebära att vi tvekar att försvara frihetliga värden. Terrorister
            kan kapa flygplan.
          </note>
          <note>
            Tyranner kan kapa ett helt land. Men de kommer aldrig att kunna
            besegra vårt försvar av det öppna och demokratiska samhället.
            För oss är friheten av sådant värde att vi inte ens när den hotas
            av genuin ondska vill inskränka den.
          </note>
          <note>
            Det bästa sättet att möta terrorismen är att värna vårt sätt
            att leva, varje människas rätt att forma sitt liv och den öppna
            demokratin. Kampen för dessa värden, som omfattar alltfler, måste
            vara evig.
          </note>
          <note>
            (Applåder)
          </note>
          <note type="speaker">
            Anf. 5 GUDRUN SCHYMAN (v):
          </note>
          <note>
            Fru talman! Vårt sätt att leva, säger Bo Lundgren.
          </note>
          <note>
            Man undrar när vår civiliserade värld ska bli så civiliserad
            att vi slipper skämmas. För skämmas kan vi nog göra lite till
            mans och kvinns om vi ser på situationen i Afghanistan, Bo Lundgren.
            Och skämmas kan nog de partier göra i den här riksdagen som har
            bemött den enda motion som finns om situationen i Afghanistan
            och om kvinnornas situation i Afghanistan. Den lämnades in förra
            året av Vänsterpartiet. Den bemöttes i utrikesutskottet med en
            gäspning, och man sade att läget är stabilt. Det är inte särskilt
            civiliserat, men stabilt.
          </note>
          <note>
            Jag tycker att det är intressant att få historien av
          </note>
          <note>
            Anna Lindh. Jag kunde märka att det inte fanns någon historia
            efter Sovjets ockupation. Det fanns ingenting om USA:s inblandning
            i den talibanregim som vi nu har sett utöva det förtryck som vi
            alla vänder oss emot. Det kan vara bra för balansens skull att
            se på stormaktspolitiken och se att den består av flera stormakter.
          </note>
          <note>
            Jag tror att just stormaktspolitik är det som den afghanska befolkningen
            nu betackar sig för och som så många också pekar på skulle vara
            en orimlighet.
          </note>
          <note>
            Nu måste man få bestämma själv. Det är också intressant att höra
            att alla de människor och organisationer som finns på plats, bl.a.
            de NGO:er och de mycket hängivna arbetare som finns för humanitära
            och mänskliga rättigheter, entydigt säger: Vi vill inte ha militära
            lösningar. Det finns inga militära lösningar på det problem som
            heter internationell terrorism. Det är inte bomber som löser det
            problemet. De säger detta väldigt klart. Också Svenska Afghanistankommittén
            säger detta klart - man har varit emot detta från början till
            slut och är det också nu. Det gäller också många andra människorättsorganisationer
            och humanitära organisationer, framför allt de som har funnits
            på plats under lång tid och som finns där på plats i dag.
          </note>
          <note>
            Det är alltså möjligt och rimligt att ställa frågan:
          </note>
          <note>
            Är det så vi löser problemet? utan att för den skull av intellektuellt
            ohederliga åsiktsfundamentalister bli kallad för bakåtsträvare
            eller terroristbeskyddare eller bli beskylld för att gå i allians
            med Saddam Hussein.
          </note>
          <note>
            Jag hoppas att vi får ett stopp på den onyanserade debatten.
          </note>
          <note>
            Jag tror att vi alla är lika glada när vi ser att kvinnor i Afghanistan
            tar av sig slöjan, när vi ser att män rakar av sig skägget och
            hör musiken flöda på Kabuls gator och kaféer. Vi är glada för
            att människor blir befriade från förtryck. Det är bra. Frågan
            är vad denna frihet leder till. Vad står man nu inför? För bara
            ett år sedan betecknades det som ett val mellan pest och kolera
            om man hade att välja mellan talibanregimen och norra alliansen.
            Det är blodbesudlade händer på de maktens män som nu dessutom
            strider i en alltmer sönderfallande norra allians.
          </note>
          <note>
            Det finns mycket kvar att göra. För mig är det ofattbart att
            många nu talar som om kriget vore slut.
          </note>
          <note>
            Det pågår. Bomberna faller. Det försvårar, och kanske t.o.m.
            omöjliggör, de intensiva insatser som FN
          </note>
          <note>
            nu förhoppningsvis kommer att samla sig till med
          </note>
          <note>
            Brahimirapporten som grund. De kraftfulla humanitära insatser
            som behövs måste vara ledda av FN. Det behövs ett återuppbyggnadsarbete
            och ett brett baserat ledarskap där kvinnor ska ingå på alla nivåer.
          </note>
          <note>
            Frågan är hur FN ska ordna detta som självt är så dominerat av
            män.
          </note>
          <note>
            Det behövs en terroristbekämpning genom samarbete mellan länders
            underrättelsetjänst och polis, genom att komma till rätta med
            pengatvätt och stoppa vapenhandel, narkotikahandel osv. Det behövs
            ett samarbete mellan alla de länder och s.k. goda grannar som
            har medverkat till att talibanregimen har varit försörjd med vapen,
            pengar och mat. Om vi sätter stopp för detta, sätter vi också
            stopp för terrorismen.
          </note>
          <note>
            Om vi dessutom går in i ett långsiktigt arbete för att komma
            till rätta med de andra konflikter som finns i området, inte minst
            i Mellanöstern, och om vi går in för att genom ett förstärkt FN
            arbeta för en ekonomisk världsordning som är rättvis, har vi möjligheter
            att komma till rätta med den internationella terrorismen. Det
            kan inte ske på något annat sätt.
          </note>
          <note>
            Detta omöjliggörs nu av att bomberna fortfarande faller. De humanitära
            insatserna omöjliggörs. De revor som terrorattacken, som vi alla
            fördömer, rev upp mellan västvärlden och den muslimska världen
            förstärks för varje bomb som faller. Därför har den svenska regeringen
            ett stort ansvar att se till att den här frågan mer kraftfullt
            återförs till FN:s säkerhetsråd. Det måste finnas något land,
            Anna Lindh, som vågar höja rösten och ifrågasätta självförsvarsrättens
            längd och räckvidd. Det är dags att ställa frågan om inte de militära
            aktionerna måste upphöra nu för att
          </note>
          <note>
            FN ska kunna uppnå den politiska legitimitet som krävs för att
            samla den globala koalitionen mot terrorism och för en långsiktig
            fattigdomsbekämpning.
          </note>
          <note>
            Det går inte att å ena sidan säga att vi ska ha humanitärt bistånd
            och å andra sidan godkänna att bomberna faller.
          </note>
          <note>
            (Applåder)
          </note>
          <note type="speaker">
            Anf. 6 JAN ERIK ÅGREN (kd):
          </note>
          <note>
            Fru talman! När bomberna har slutat att falla och stridsdammet
            lagt sig och när talibanernas makt är bruten ställs västvärlden
            och hela världssamfundet på prov. Då gäller det att visa att man
            är beredd att leva upp till innehållet i de löften som man nu
            gett. Alla medlemsländer i FN bär ett stort ansvar för att efterkrigstiden
            i Afghanistan utvecklas i en positiv riktning.
          </note>
          <note>
            Den humanitära situationen i Afghanistan var svår redan före
            den 11 september, inte minst för kvinnorna. Den spektakulära och
            bestialiska terrorattacken mot USA den dagen ledde till att nästan
            hela världen står enad i kampen mot terrorism. Det blev 15-0 i
          </note>
          <note>
            FN:s säkerhetsråd när man röstade om terrorism skulle bekämpas
            med alla tillgängliga medel. Hela
          </note>
          <note>
            EU står enat. 19 Natoländer, 56 muslimska länder samt ytterligare
            stater i Asien, Afrika och Latinamerika och t.o.m. fiender som
            Indien och Pakistan står här enade.
          </note>
          <note>
            Men i Sverige stöder inte regeringens stödpartier den linjen.
            Om bomberna slutat falla när Miljöpartiet och Vänstern krävde
            det, hade talibanerna suttit kvar vid makten i Afghanistan i dag
            och terroristnätverken hade haft lättare att operera. Hotet mot
            världsfreden hade varit större. Vi skulle inte ha sett kvinnornas
            glädje i Kabul.
          </note>
          <note>
            I kampen mot denna terrorism krävs en lång rad åtgärder, t.ex.
            diplomatiska insatser, fattigdomsbekämpning, religionsdialog osv.
            Men som en sista utväg då diplomatins kanaler inte har hjälpt
            och uppmaningar från FN och omvärlden har nonchalerats återstår
            till slut inte mycket annat än militära insatser.
          </note>
          <note>
            Fru talman! Låt oss alla vara medvetna om att militära insatser
            i olika former kommer att behövas under en lång tid framöver för
            att slå ut terroristnätverken. Men det krävs samtidigt massiva
            insatser för fattigdomsbekämpning och för att lindra den humanitära
            nöden. Tänk om det skulle vara lika lätt att få fram pengar och
            medel för internationellt bistånd och humanitära insatser som
            det verkar vara att få fram pengar till militära insatser. Tänk
            om lika mycket pengar skulle kunna läggas i en enda stor Marshallplan
            för Afghanistan som de militära insatserna hittills har kostat
            och kommer att kosta. Då har vi kommit en bra bit på väg.
          </note>
          <note>
            Unicef har uppmanat det internationella samfundet att bidra med
            ca 36 miljoner US-dollar för att möta de allra mest akuta och
            grundläggande behoven för de nästan fem miljoner människor som
            i dag är beroende av hjälp för att överleva. På längre sikt behövs
            det naturligtvis oerhört mycket mer i internationellt bistånd
            för att åter bygga upp ett demokratiskt
          </note>
          <note>
            Afghanistan med en fungerande infrastruktur och respekt för mänskliga
            rättigheter. Finns det en sådan vilja hos det internationella
            samfundet?
          </note>
          <note>
            Mark Malloch Brown, som inom FN:s utvecklingsprogram svarar för
            återuppbyggandet av Afghanistan, beräknar att det behövs fem år
            och 70 miljarder för det. Vilken beredskap har den svenska regeringen
            att avsätta ett kraftigt finansiellt bidrag? Vilka summor kan
            det komma att handla om från svensk sida?
          </note>
          <note>
            Fru talman! I dagens debatt finns det skäl att diskutera vad
            som kommer efter de militära insatserna.
          </note>
          <note>
            Jag kan för övrigt nämna att ett seminarium med det temat arrangeras
            av kristdemokraterna i riksdagen nu på fredag.
          </note>
          <note>
            Låt oss inte göra samma misstag som tidigare i historien och
            lämna Afghanistan åt sitt öde när militären gjort sitt.
          </note>
          <note>
            Alla medlemsländer i FN bär ett stort ansvar för att efterkrigstiden
            i Afghanistan utvecklas i en positiv riktning. Det är nu i ett
            uppbyggnadsskede viktigt att försäkra att principerna för grundläggande
            mänskliga rättigheter är inkorporerade i framtida säkerhets- och
            regeringsarrangemang för Afghanistan. Det krävs en bred multietnisk,
            politiskt balanserad och av dem själva vald afghansk administration
            som är representativ och beredd att leva i fred med sina grannar.
            De måste vara beredda att möta behoven hos det egna folket och
            respektera mänskliga rättigheter, regional stabilitet och internationella
            förpliktelser.
          </note>
          <note>
            FN bör, framför allt under en interimsperiod, stödja detta arbete
            och inte kolonialt styra det afghanska folket utan stödja dem
            i deras egna strävanden att utvecklas demokratiskt och ekonomiskt.
            Kanske behövs det fredsbevarande styrkor. Det är viktigt att allt
            sker i samarbete med så breda lager som möjligt av det afghanska
            folket. Vi måste göra allt för att långsiktigt slå ut grogrunden
            för framtida terrorism.
          </note>
          <note>
            Vi måste förbättra relationerna mellan den västliga och den muslimska
            världen och öka religionsdialogen och det kulturella utbytet.
            Vi måste liberalisera världshandeln så att välstånd och utveckling
            även kommer de fattigaste länderna till del. Globaliseringen måste
            omfatta oss alla.
          </note>
          <note>
            (Applåder)
          </note>
          <note type="speaker">
            Anf. 7 MARIANNE ANDERSSON (c):
          </note>
          <note>
            Fru talman!
          </note>
          <note>
            Jag minns dig afghanska kvinna när din situation var så här:
            Du hade inga valmöjligheter, ingen röst, inga rättigheter, ingen
            existens, inga skratt, ingen glädje, ingen frihet, ingen motståndskraft.
          </note>
          <note>
            Jag minns din smärta, din ångest, din tystnad, din ensamhet,
            din ilska, din vanmakt, din gråt och din olycka.
          </note>
          <note>
            Det här är min fria översättning från engelska av en dikt om
            kvinnor i Kabul, en dikt som skrevs när talibanerna hade makten
            där.
          </note>
          <note>
            En biståndsarbetare jag mötte förra vintern grät över den vidriga
            humanitära situationen i landet då -
          </note>
          <note>
            kölden, torkan, förtrycket och fattigdomen. Nyfödda barn dog
            efter 30 minuter i 30 graders kyla. Så var det då.
          </note>
          <note>
            Snabbare än någon kunde tro tycks nu talibanernas skräckvälde
            nästan vara över. Det kan innebära en förändring mot en tryggare
            värld och möjligheter till förbättringar för Afghanistans folk
            och i synnerhet för dess kvinnor.
          </note>
          <note>
            De som hela tiden kritiserat reaktionen på de avskyvärda terrordåden
            den 11 september bör nu fundera över vilket resultat den egna
            politiken skulle ha lett till. Det är ju bra att vi tillsammans
            gläds över de kvinnor som nu vågar visa sitt ansikte, de män som
            rakar av sig skägget och över att det går att leka igen och att
            spela musik. Det är ju bra, men hur skulle detta ha skett om Gudrun
            Schyman och Lotta Nilsson-Hedström fått bestämma?
          </note>
          <note>
            Nu måste omvärlden agera, inte bara för att fånga terrorister
            och agera mot gansterstater utan för demokratisk, ekonomisk och
            humanitär utveckling. Ett världssamfund som tar på sig att förändra
            folkrätten för att skydda människors snarare än staters rättigheter
            måste också ta på sig ansvaret för människornas situation. Detta
            är den största utmaningen FN och dess medlemsstater ställts inför.
            FN måste ta huvudrollen i allt arbete i Afghanistan. Stormakter
            som
          </note>
          <note>
            USA måste stödja FN i det arbetet. Vi i Sverige kan med vår långa
            erfarenhet, bl.a. genom Svenska Afghanistankommittén och andra
            frivilligorganisationer, bidra med såväl resurser som erfarenhet
            och kunskap.
          </note>
          <note>
            Läget är mycket riskfyllt och ställer stora krav på det internationella
            samfundets samfällda agerande;
          </note>
          <note>
            snabbt, samordnat och omfattande. Norra alliansen och andra krigsherrar
            får inte upprepa den terror mot befolkningen som en gång öppnade
            för talibanerna.
          </note>
          <note>
            De måste ha villkoren klara för sig och inse att de inte kan
            utföra våldsdåd i det fördolda. Därför måste beslut och stöd komma
            snabbt. Som jag ser det är tidsutdräkten det stora hotet mot en
            fredlig och demokratisk utveckling.
          </note>
          <note>
            En FN-styrka måste mobiliseras snabbt. Hur snart bedömer utrikesministern
            att en sådan styrka kan skickas till Afghanistan?
          </note>
          <note>
            Först och främst måste nu en civil regering bildas under FN:s
            överinseende med deltagande av alla folkgrupper och med starka
            krav på respekt för mänskliga rättigheter. Kvinnor bör finnas
            i den regeringen. Ett rättssystem måste byggas upp. En försoningsprocess
            måste inledas. Det handlar om att ställa de värsta krigsförbrytarna
            inför rätta. Hur och i vilken omfattning detta ska ske diskuteras
            nu. Någon form av krigsförbrytartribunal bör inrättas. Framför
            allt bör kända krigsförbrytare inte få ingå i den nya regeringen.
          </note>
          <note>
            FN har gett Elisabeth Rehn i uppdrag att kartlägga kvinnors roll
            i krishantering, konfliktförebyggande och i processen efter en
            konflikt. Hon ska presentera en rapport nästa år. Redan nu bör
            hennes erfarenheter tas till vara och kvinnorna spela en betydande
            roll i hela återuppbyggnaden och i processen nu efteråt.
          </note>
          <note>
            Där finns en kunskap och förmåga som måste släppas ut efter fem
            års inlåsning.
          </note>
          <note>
            Fru talman! Afghanistan är ödelagt efter mer än
          </note>
          <note>
            20 års krig. Det är brist på allt. Flyktingströmmarna är stora.
            Därför behövs en massiv återuppbyggnad, en ny Marshallplan. Några
            av behoven, de mest akuta, är förstås mat, livsmedel och transporter
            för att maten ska nå de allra svagaste. Det behövs hälsovård,
            sjukvård och utbildning för kvinnor och flickor förstås, minröjning
            och röjning av de ej briserade delarna av splitterbomber som fällts
            av amerikanerna nu. Sverige har stött kampen mot terrorism och
            måste nu också ta ansvar för ytterligare insatser och mer resurser
            än vad vi redan satsar, och det är bra att vi har en positiv inställning.
          </note>
          <note>
            Risken är mycket stor att utblottade afghanska jordbrukare återupptar
            vallmoodlingen och att därmed den opiumexport som talibanerna
            faktiskt minskat åter ökar. Av det skälet och för att Afghanistan
            ska kunna klara sin egen livsmedelsförsörjning måste omfattande
            program för jordbruksutveckling till, och det måste ske snabbt.
          </note>
          <note>
            Fru talman! Jag vill sluta med att samordning av alla insatser
            är bland det allra viktigaste nu för att motverka korruption och
            slöseri med resurser.
          </note>
          <note>
            (Applåder)
          </note>
          <note type="speaker">
            Anf. 8 LARS LEIJONBORG (fp):
          </note>
          <note>
            Fru talman! Tre viktiga mål har nåtts de senaste veckorna. För
            det första har terrornätverket al-Qaidas infrastruktur börjat
            slås sönder. Den infrastrukturen utgör ett dödligt hot mot hela
            världen. Där al-Qaida väljer att slå till, där dör hundratals
            och tusentals människor. Att bekämpa den infrastrukturen och det
            nätverket är en otroligt viktig uppgift. För det andra har stora
            delar av Afghanistan befriats från talibanerna. Det är någonting
            mycket viktigt inför framtiden.
          </note>
          <note>
            För det tredje har en mycket tydlig signal skickats till de regimer
            i världen som överväger att vara värdar för terrorister. Det kan
            stå en sådan regim mycket dyrt. Den signalen har gått fram, och
            det är också mycket viktigt.
          </note>
          <note>
            Vilken ynkedom av Lotta Nilsson-Hedström och
          </note>
          <note>
            Gudrun Schyman att inte kunna erkänna att dessa viktiga mål har
            nåtts och att vi är på väg att uppnå något mycket viktigt! De
            bygger ju hela sitt resonemang på fullkomligt felaktiga uppgifter,
            t.ex. att den humanitära situationen i Afghanistan har förvärrats
            genom det som har hänt de senaste dagarna. Det är ju precis tvärtom;
            det säger ju alla med verklig insikt i situationen. Svenska Afghanistankommittén
            åberopades. De påpekade i ett uttalande så sent som häromdagen
            att deras verksamhet har gått vidare i stort sett opåverkad under
            de senaste veckorna.
          </note>
          <note>
            Gudrun Schyman sade här att det afghanska folket betackar sig
            för stormaktsinblandning. Men det är ju precis tvärtom även på
            den punkten! Man tackar de stormakter som nu har befriat folket
            från talibanernas förtryck.
          </note>
          <note>
            Det är så lätt att säga som Gudrun Schyman: Man ska ha andra
            metoder i kampen mot terrorism och sådana här regimer. Det önskar
            vi väl alla. Ingen av oss önskar våld. Men hur bekämpar man egentligen
            ett terroristläger med sofistikerade vapen, kanske massförstörelsevapen
            och självmordspiloter. Det är inte så alldeles lätt att göra det
            utan att ta till något som helst våld.
          </note>
          <note>
            När jag hör Gudrun Schyman prata om andra metoder tänker jag
            på att det ju faktiskt finns exempel på att omvärlden ibland har
            försökt pröva andra metoder. Den amerikanska bojkotten mot Kuba
            t.ex.
          </note>
          <note>
            syftar ju till att undergräva en kommunistisk diktaturregim,
            men den kritiseras ständigt från Vänsterpartiet.
          </note>
          <note>
            Eller ta omvärldens sanktioner mot Irak, även de ett försök att
            med fredliga metoder bringa en diktator på fall och befria förslavade
            människor. Men även de sanktionerna kritiseras ju ständigt.
          </note>
          <note>
            Jag håller med om att mina båda exempel kan diskuteras från effektivitetssynpunkt,
            men jag nämner dem för att exemplifiera att det inte är så lätt
            att hitta metoder för hur man bekämpar de onda krafterna i världen.
          </note>
          <note>
            Det är mycket glädjande att det finns en bred uppslutning kring
            humanitära insatser. Man blir varm om hjärtat när man t.ex. hör
            Bo Lundgren tala om vikten av stora svenska biståndsinsatser.
            Men för att det ska vara möjligt behövs det självklart också ett
            generöst svenskt biståndsanslag, som denna riksdag då måste anvisa.
          </note>
          <note>
            Jag är lite förvånad över regeringens passiva formuleringar när
            det gäller svensk medverkan i en FN-
          </note>
          <note>
            insats. Först och främst talade utrikesministern om en styrka
            med FN:s välsignelse. Jag tror att vi ska utgå från att den militära
            styrka som mycket snabbt måste komma på plats och som, Gudrun
            Schyman, är en utgångspunkt i Brahimiplanen är en FN-styrka. Min
            uppfattning är att Sverige självklart ska vara med i den styrkan.
          </note>
          <note>
            Som utrikesministern så riktigt påpekade har vi sedan tidigare
            bra erfarenheter av verksamhet i Afghanistan, och självklart ska
            vi, som sagt, vara med.
          </note>
          <note>
            Utrikesministern talar om att frivilliga och lämpliga länder
            ska delta i denna styrka. Varför inte säga klart att vi är beredda?
          </note>
          <note>
            Ett alternativ som Sverige tidigare vid tre liknande tillfällen
            har valt är att skicka ett fältsjukhus. Det finns ett enormt behov
            av sjukvård, också krigssjukvård, i Afghanistan. Jag menar att
            den lösning som valdes i Korea, vid Gulfen och i Somalia kunde
            vara ett bra alternativ också här, och jag har i brev till regeringen
            uppmanat den att snabbt ta itu med planeringen av en sådan insats.
            Sverige kom sist till Kosovo. Det vore pinsamt om det upprepades
            än en gång. Låt oss nu få ett besked om att Sverige självklart
            deltar i en FN-insats i Afghanistan!
          </note>
          <note type="speaker">
            Anf. 9 Utrikesminister ANNA LINDH (s):
          </note>
          <note>
            Fru talman! Lars Leijonborg, Sverige var först med humanitär
            hjälp till Afghanistan.
          </note>
          <note>
            Lotta Nilsson-Hedström och Gudrun Schyman, jag håller med om
            att vi ska hyfsa debatten, som ni säger - jag har aldrig kallat
            er för terroristbeskyddare.
          </note>
          <note>
            Jag vill att också ni hyfsar debatten. Inte heller kan ni påstå
            att det är bombningarna som leder till katastrofen för Afghanistan.
            Medvetet glömmer ni att FN
          </note>
          <note>
            redan före terroristattacken sade att det 2001-2002
          </note>
          <note>
            kan bli värsta katastrofen i Afghanistans historia. Ni förtränger
            att FN:s medarbetare säger att visst är läget väldigt allvarligt
            men att man nu har en ny möjlighet att hjälpa Afghanistans folk
            och att bombningarna inte försvårat hjälparbetet.
          </note>
          <note>
            Ni glömmer också att hur illa vi än tycker om militära metoder,
            så hade talibanerna annars suttit kvar vid makten. Och hade talibanerna
            suttit kvar vid makten, så hade al-Qaida haft betydligt större
            och bättre möjligheter att planera och genomföra nya terroristattacker.
          </note>
          <note>
            Dessutom förtränger ni att FN redan har en huvudroll; vi behöver
            inte återbörda frågan till FN.
          </note>
          <note>
            Förra veckan bekräftade FN återigen rätten till självförsvar.
            Man gör det därför att man ser inga alternativ när en regim som
            talibanregimen utbildar terrorister för att de ska kunna sprida
            död och förintelse.
          </note>
          <note>
            Jag har ett otal gånger frågat om ert alternativ men inte fått
            något svar. Utvecklingen har, tycker jag, visat att vi hade rätt
            när vi sade att tyvärr var det här nödvändigt. Men nu måste vi
            med gemensamma krafter ta itu med det som den här riksdagsdebatten
            ska handla om, nämligen det humanitära läget i Afghanistan. Nu
            har vi chansen att med ett akut humanitärt bistånd till Afghanistan
            hjälpa civilbefolkningen. Vi kan sätta i gång återuppbyggnaden
            efter 23 års krig, och vi kan äntligen få tillbaka en representativ
            regering. FN har huvudansvaret, och FN har också tagit huvudansvaret
            och reagerat väldigt snabbt och aktivt. Då är det viktigt att
            man får allt vårt stöd.
          </note>
          <note>
            Bo Lundgren sade att vi skulle stödja FN med en militär styrka.
            Han sade att det är den svaga svenska försvarsförmågan som gör
            att det inte har varit någon efterfrågan på en svensk styrka.
            Jag tror att Bo Lundgren vet - åtminstone borde han veta - att
            Sverige är ett av de allra mest aktiva länderna. I FN:s fredsbevarande
            styrkor på Balkan, i Afrika och i Mellanöstern, ja, överallt,
            har Sverige varit med.
          </note>
          <note>
            Men, Bo Lundgren och Lars Leijonborg, Sverige är inte ett grannland
            till Afghanistan, och Sverige är inte ett muslimskt land. Vad
            Brahimi efterfrågar just nu är just grannländer och muslimska
            länder. Jag tycker att vi här, liksom i andra frågor, ska låta
            FN ta ledningen.
          </note>
          <note>
            Sverige har mycket att bidra med. Om det efterfrågas militära
            resurser även för andra är det klart att vi kan ställa upp i en
            FN-styrka, men vad FN vill att vi från svensk sida nu bidrar med
            är utbildning, sjukvård, minröjning och insatser för kvinnorna
            - allt sådant där vi har inte bara unika resurser därför att vi
            var först på plats utan också, och framför allt, unika experter.
          </note>
          <note>
            Jag ser fram emot att träffa Svenska Afghanistankommittén, Röda
            Korset, Rädda Barnen och Läkare utan gränser - alla de svenska
            organisationer som har gett oss ett unikt kunnande. Därför spelar
            Sverige en väldigt viktig roll för återuppbyggnaden av Afghanistan.
          </note>
          <note type="speaker">
            Anf. 10 LOTTA N HEDSTRÖM (mp):
          </note>
          <note>
            Fru talman! Alla de organisationer som Anna
          </note>
          <note>
            Lindh och andra nämnt har jag träffat de senaste dagarna inför
            min resa. Jag tror att vi inte har fått samma bilder och samma
            informationer.
          </note>
          <note>
            Jag vill påminna Anna Lindh om vad hon för ungefär ett år sedan
            sade om bombningarna i Tjetjenien.
          </note>
          <note>
            Hon sade att man inte kan bomba bort terrorism. Jag undrar hur
            det uttalandet står sig i dag. Jag och många med mig menar att
            bombandet har förvärrat, och kommer att förvärra, situationen
            vad gäller hjälparbetet.
          </note>
          <note>
            Afghanistan är en krutdurk. Vapen finns i överflöd hos lokala
            krigsherrar och hos olika disparata, ibland tvivelaktiga, grupperingar
            som utgör den s.k.
          </note>
          <note>
            norra alliansen. En del är rena skurkgäng med mycket både gammalt
            och nytt blod på sina händer. När de var vid makten hade de våldtäkt
            som metod för att förtrycka kvinnorna, liksom talibanerna haft
            piskning som sin metod.
          </note>
          <note>
            Därför är det särskilt oroande att EU nu har beslutat att lätta
            på det vapenembargo som varit i kraft sedan 1996 mot alla de stridande
            parterna i den afghanska konflikten, som det lyder. Syftet med
            detta är att kunna leverera vapen till norra alliansen, och detta
            stöds - må vara passivt, men ändå - av den svenska regeringen.
          </note>
          <note>
            Fler vapen i händerna på autonoma krigsherrar -
          </note>
          <note>
            en del, som sagt, utan större demokratiska ambitioner
          </note>
          <note>
            - är det sista som behövs i Afghanistan. Fler vapen riskerar
            att leda till laglöshet, till anarki, och eventuellt till ett
            fullskaligt inbördeskrig. Fler vapen innebär fler civila offer.
            Fler vapen innebär att den mänskliga katastrof som nu utspelar
            sig kommer att förvärras. Ju fler bomber som faller, desto svårare
            blir de humanitära organisationernas arbete - jag vidhåller detta.
          </note>
          <note>
            Bomberna förvandlas till landminor och utgör ett extremt hot
            mot civilbefolkningen flera år framåt, även efter det att en eventuell
            fred uppnåtts, och ett hot mot hjälporganisationer. Var finns
            i dag den breda internationella opinion mot minor som vi såg för
            ett år sedan?
          </note>
          <note>
            USA och alla de länder som stött bombningarna har därför ett
            särskilt ansvar för att ta hand om odetonerade bomber som dessutom
            cyniskt har fällts ned tillsammans med matpaket. Det här kommer
            inte ett fattigt Afghanistan att självt kunna göra - priset blir
            lemlästade människor - och det här är ett av de verkliga resultaten
            av bombningarna.
          </note>
          <note>
            Vi tycker att det är dags för FN att få en större roll i Afghanistan.
            FN bör snabbt se till att få ett slut på konflikten, att vapen
            samlas ihop och att fredsbevarande styrkor skickas ned.
          </note>
          <note>
            En afghansk regering kan inte dikteras utifrån utan måste bygga
            på en maktdelning av de grupper som finns i Afghanistan. Det är
            vad FN:s färska rekommendation också går ut på.
          </note>
          <note>
            Det är slutligen helt oacceptabelt att USA planerar att döma
            talibaner och terrorister i egna militära domstolar. Terrorister
            ska dömas för de brott som de har begått i tills vidare en internationell
            ad hoc-domstol i väntan på en internationell riktig brottsmålsdomstol
            som ska träda i kraft. Men det är i det sammanhanget
          </note>
          <note>
            USA som är den viktigaste saknande undertecknaren av en sådan
            konvention. Alla som helhjärtat har ställt upp på bombningarna
            har ett tungt delat ansvar för den här humanitära katastrofen,
            som också bombats fram.
          </note>
          <note type="speaker">
            Anf. 11 BO LUNDGREN (m):
          </note>
          <note>
            Fru talman! Det var betecknande att utrikesministern talade om
            de insatser där Sverige har varit aktivt. Det som är problemet
            är vad som nu händer med våra möjligheter. Det problematiska för
            Sverige är att även om FN skulle vilja ha stöd också militärt
            från Sverige i det som nu handlar om att restaurera
          </note>
          <note>
            Afghanistan är vår förmåga alltför dålig. Det skulle vara intressant
            om utrikesministern och regeringen faktiskt är beredda att göra
            någonting åt det och skapa möjligheter för Sverige att inte komma,
            om inte med svansen mellan benen, ändå ganska sent, som exempelvis
            vid den senaste insatsen i Kosovo.
          </note>
          <note>
            Fru talman! Det går en röd tråd igenom Gudrun
          </note>
          <note>
            Schymans utrikespolitiska budskap. Den präglas av tvekan i kampen
            mot terrorism, förtryck och ofrihet.
          </note>
          <note>
            Det är ett hyckleri när just Gudrun Schyman talar om att hon
            är glad när kvinnor kan ta av slöjan i Kabul.
          </note>
          <note>
            Om Gudrun Schymans linje hade fått råda hade vi inte kunnat se
            de bilderna i TV. Då hade det inte funnits en nyhetsuppläsning
            av en kvinna i afghansk television. Det är falskhet när Gudrun
            Schyman talar om att förstärka FN:s roll, samma FN som hon förnekar
            och vars rätt att fatta de beslut som ger stöd i kampen mot terrorismen
            hon ifrågasätter.
          </note>
          <note>
            Vänsterpartiet, liksom för övrigt Miljöpartiet, mäler sig ur
            den seriösa debatten om att återuppbygga
          </note>
          <note>
            Afghanistan och kampen mot terrorismen. Det handlar i grunden
            när det gäller Afghanistan på kort sikt om omfattande humanitärt
            bistånd - där har Lars
          </note>
          <note>
            Leijonborg alldeles rätt. Det handlar på längre sikt om att skapa
            förutsättningar för frihandel, öppenhet och marknadsekonomi -
            just det som har gett världen välstånd och trygghet och som präglar
            de olika länderna.
          </note>
          <note type="speaker">
            Anf. 12 GUDRUN SCHYMAN (v):
          </note>
          <note>
            Fru talman! Det är grovt, Bo Lundgren. Det är svårt att på två
            minuter besvara sådana anklagelser.
          </note>
          <note>
            Jag får väl utgå från att Bo Lundgren inte menar riktigt allvar
            ändå. Det är inga sanningar om vad som är grovt och vad som är
            seriöst. Möjligen kan det vara
          </note>
          <note>
            Bo Lundgrens åsikt och uppfattning att det jag säger inte är
            lika seriöst som det han själv säger. Men någon objektiv sanning
            kan vi inte påstå att det är i alla fall.
          </note>
          <note>
            Jag tycker att det är intressant att konstatera att vi är väldigt
            överens om att fortsättningen för den afghanska befolkningen måste
            utgå ifrån vad de själva vill. Det innebär att det måste vara
            ett slut på stormaktsinblandningen. Det vore välgörande. Men för
            att vi ska kunna bidra till att det blir slut med stormaktsinblandningen,
            som ju har legat bakom de konflikter och det elände som vi nu
            har sett, måste vi också kunna få ett FN som är så starkt att
            man kan stå emot stormaktsförsök att ta den internationella rätten
            och lagen i egna händer. Då måste FN:s säkerhetsråd i det här
            läget kunna ta upp en diskussion om hur långt den självförsvarsrätt
            som USA har fått ett medgivande för sträcker sig. Var går gränsen,
            Anna
          </note>
          <note>
            Lindh? Hur länge ska detta pågå?
          </note>
          <note>
            Vi vet att president Bush säger att det här är ett långsiktigt
            krig. Den internationella terrorismen försvinner inte bara i och
            med att talibanregimen försvinner, och det har han rätt i. Det
            här kriget måste kämpas under många år och i många fler länder.
            Vilka står näst på tur? Hur länge ska man från FN:s säkerhetsråd
            sitta och konstatera att detta pågår? Ska vi bomba bort alla regimer
            som förbryter sig mot de mänskliga rättigheterna genom att diskriminera
            och förtrycka kvinnor, då blir det ett kraftigt bombardemang världen
            över. Det är inte rätt sätt. Vi får hitta andra former, men jag
            vill att regeringen tar ett initiativ för att bryta stormaktsintressena
            i FN:s säkerhetsråd.
          </note>
          <note type="speaker">
            Anf. 13 JAN ERIK ÅGREN (kd):
          </note>
          <note>
            Fru talman! När massmediernas strålkastarljus inte längre riktas
            lika intensivt mot Afghanistan, då bomberna slutar falla, finns
            det risk för att det politiska intresset i omvärlden avtar. Vi
            får inte svika Afghanistan i ett sådant läge utan måste solidariskt
            vara med och bygga upp ett nytt, demokratiskt Afghanistan med
            respekt för de mänskliga rättigheterna.
          </note>
          <note>
            Det finns naturligtvis anledningar till att den extrema islamismen
            finner stöd hos delar av folket i muslimska länder, anledningar
            till att människor lyssnar på Usama bin Ladins förenklingar och
            förfalskningar av verkligheten, fattigdom, hopplöshet och känslan
            av att vara utsatt för en kulturell invasion från det ekonomiskt
            mäktiga västerlandet.
          </note>
          <note>
            Sverige, EU, USA och andra västländer måste se till att denna
            grogrund för hatet mot väst försvinner.
          </note>
          <note>
            Det arbetet måste börja med en viss självkritik. Våra relationer
            med dessa så ofta bortglömda länder borde ha präglats mer av solidaritet,
            oegennytta och engagemang. För vi måste nog erkänna, trots alla
            biståndsinsatser och hjälpsändningar, att Centralasien har varit
            en närmast bortglömd region. En mental järnridå har gjort att
            Europa sällan blickat längre än till våra närmaste grannar österut.
            Ekonomiskt har de varit helt isolerade från vår nya globala ekonomi.
          </note>
          <note>
            Hade Europa varit öppnare för människor på flykt, öppet för handel
            och import och mer engagerat i utvecklingssamarbete och politisk
            dialog med de centralasiatiska länderna, ja, då hade hatet mot
            väst blivit svårare att upprätthålla.
          </note>
          <note>
            Sverige och EU-länderna måste konsekvent engagera sig för demokratiska
            styren och mänskliga rättigheter i dessa länder, och nu gäller
            det Afghanistan.
          </note>
          <note type="speaker">
            Anf. 14 MARIANNE ANDERSSON (c):
          </note>
          <note>
            Fru talman! Först har jag en ganska enkel fråga till Anna Lindh.
            Det är bra att Sverige bidrar frivilligorganisationerna med extra
            resurser. Anna Lindh räknade upp Röda korset, Rädda Barnen och
            Afghanistankommittén. Men det finns en organisation till som gör
            stora insatser, Läkare utan gränser. Jag hoppas att de också får
            del av de resurserna.
          </note>
          <note>
            Sedan till Gudrun Schyman och Lotta N Hedström. Det är klart
            att vi alla tycker att det är bättre med fred än krig, att det
            är bättre med dialog än bomber. Naturligtvis tycker vi alla det.
          </note>
          <note>
            Gudrun Schyman säger att vi ska finna andra former. Jag har aldrig
            förstått vad det är för andra former som hon vill använda sig
            av just nu i det läge där det finns krafter och en ondska och
            en terrorism som inte är intresserade av fred, som inte vill ha
            någon dialog, som inte ställer upp på det utan fegt använder sig
            av terrorattacker. Hur ska man hantera sådant?
          </note>
          <note>
            Vi är många som nu hoppas på och som vill lägga all kraft på
            att visa att det som hände den 11 september trots all sin fasa
            ändå på något sätt var inledningen till en ny sorts världsordning
            där den rika världen förstår att en ekonomisk och social utjämning
            måste ske för att de onda krafterna inte ska kunna rekrytera terrorister
            bland de fattiga, utsatta och rättslösa människorna.
          </note>
          <note>
            Jag hoppas också att USA inser att man är en stor del i världssamfundet
            som också har ett ansvar för att verka för mänskliga rättigheter,
            inte bara av ett eget intresse utan av en omsorg om alla och för
            en bättre världsordning.
          </note>
          <note type="speaker">
            Anf. 15 LARS LEIJONBORG (fp):
          </note>
          <note>
            Fru talman! Räddad av gonggongen, talar man om i vissa sammanhang.
            När Gudrun Schyman sade att det måste finnas andra metoder var
            tiden ute, lampan blinkade och talmannens klubba gick i bordet.
            Vi fick aldrig höra vilka andra metoder som finns. Det är just
          </note>
          <note>
            Gudrun Schymans dilemma att hon aldrig har något svar på frågan
            vilka andra metoder det finns. Jag tror att många som har lyssnat
            på den här debatten har märkt hur Vänsterpartiets argumentation
            ligger i grus.
          </note>
          <note>
            Gudrun Schyman talar mycket negativt om stormaktsinflytandet.
            I dag ropar en hel värld att USA ska agera mer i Mellanöstern
            och vara mindre passivt.
          </note>
          <note>
            Man begär ett stormaktsagerande. Men det ingår ju i
          </note>
          <note>
            Gudrun Schymans vanliga isolationism att länder inte ska engagera
            sig solidariskt för varandra och ställa upp för mänskliga fri-
            och rättigheter och demokrati.
          </note>
          <note>
            Ett positivt stormaktsagerande ska vi naturligtvis hälsa med
            mycket stor tillfredsställelse.
          </note>
          <note>
            Jag är förvånad över utrikesministerns resonemang om att vi ska
            lita till grannländerna för de insatser som nu behövs. Hur många
            läkare finns det tillgängliga i Uzbekistan och hur många sjuksköterskor
            finns det i Tadzjikistan som snabbt kan sättas in i
          </note>
          <note>
            Afghanistan?
          </note>
          <note>
            Nej, jag fortsätter att vädja till utrikesministern som jag har
            gjort i flera veckor: Inled nu planeringen av sändningen av ett
            svenskt fältsjukhus till Afghanistan! Behovet är mycket stort.
            Det skulle passa mycket bra in i en internationell FN-styrka om
            Sverige var redo att ge besked om en sådan insats.
          </note>
          <note type="speaker">
            Anf. 16 Utrikesminister ANNA LINDH (s):
          </note>
          <note>
            Fru talman! Jag börjar med att kommentera det som Lotta Nilsson
            Hedström sade. Hon jämförde med bombningarna i Tjetjenien. Det
            är en väldigt farlig koppling, Lotta Hedström!
          </note>
          <note>
            När man ska bekämpa internationell terrorism ger det inte Ryssland
            fria händer i Tjetjenien. Det ger inte
          </note>
          <note>
            Turkiet fria händer mot kurderna. Det ger inte israelerna fria
            händer mot palestinierna. Det försöker
          </note>
          <note>
            Ryssland och andra länder att hävda. Men FN:s säkerhetsråd och
            världssamfundet har hävdat motsatsen.
          </note>
          <note>
            Så ge inte Ryssland rätt, Lotta Hedström!
          </note>
          <note>
            Jag ger däremot Lotta Hedström rätt i en sak, och det är att
            det förslag som vi har sett när det gäller de amerikanska militärdomstolarna
            inte uppfyller de krav på rättssäkerhet som vi alltid ställer.
            Vi förutsätter att förslaget kommer att förändras. Självfallet
            kommer vi också att fortsätta att driva att USA ska ställa sig
            bakom den internationella brottmålsdomstolen.
          </note>
          <note>
            Till Gudrun Schyman vill jag säga att jag tar det som ett indirekt
            erkännande av att bombningarna ändå fyllde ett syfte och fungerade
            på ett riktigt sätt.
          </note>
          <note>
            Sedan är det självklart att man inte ska fortsätta att använda
            bombningar mot varje regim som bryter mot mänskliga rättigheter.
            Skillnaden är just självförsvarsrätten. I det här fallet handlade
            det om ett självförsvar mot att man inte skulle utsättas för nya
            terroristattacker.
          </note>
          <note>
            Självfallet ska vi också se till att det fortsatta kriget mot
            terrorismen framför allt handlar om det som bl.a. USA:s utrikesminister
            beskriver. Det gäller hur vi ska arbeta med information och underrättelseverksamhet,
            hur vi ska samarbeta globalt, hur vi ska samarbeta för att hela
            tiden motarbeta terrorismen. Den amerikanske utrikesministern
            var väldigt tydlig i FN
          </note>
          <note>
            förra veckan. Det handlar inte om bombningar av fler länder,
            utan det handlar om att kriget mot terrorismen ska föras med alla
            andra metoder, men vi måste föra det gemensamt.
          </note>
          <note>
            Till Marianne Andersson vill jag säga att om jag glömde att nämna
            Läkare utan gränser i mitt första inlägg ber jag om ursäkt för
            det. Jag nämnde Läkare utan gränser i mitt andra inlägg. Man fyller
            en väldigt viktig funktion, och man har gjort väldigt goda och
            stora insatser i Afghanistan. Det är också en av de organisationer
            som vi nu ska träffa.
          </note>
          <note>
            Till Lars Leijonborg vill jag säga att han borde lyssna lite
            bättre. Jag har inte sagt att vi inte ska skicka t.ex. läkare
            till Afghanistan. Finns det behov av ett fältsjukhus är det självklart
            att Sverige ställer upp med den typen av resurser. Men när det
            gäller
          </note>
          <note>
            FN-insatser för den militära styrkan och fredsbevarande styrkan
            har FN självt sagt att man vill använda sig av grannländer och
            muslimska länder. Sverige tillhör inte någon av dessa kategorier.
            FN har samtidigt sagt att man ser fram emot stora svenska insatser
            i Afghanistan på de områden där Sverige är bra har lång erfarenhet.
          </note>
          <note>
            Fru talman! Slutligen till Bo Lundgren: Jag tycker att det är
            lite tragikomiskt att man som moderatledare vill ta chansen att
            argumentera för ökade svenska försvarskostnader i en debatt som
            rätteligen bör handla om att öka biståndet till Afghanistan.
          </note>
          <note type="speaker">
            Anf. 17 LOTTA N HEDSTRÖM (mp):
          </note>
          <note>
            Fru talman! Vi är väldigt ense om att det behövs humanitära insatser.
            Vi är ense om att FN behövs och om att det är bra att talibanregimen
            är borta. Men att kunna klippa sitt skägg som man vill eller att
            få måla sina naglar är bara en mycket mager början.
          </note>
          <note>
            Konstigt nog är vi fortfarande oense om huruvida bomber är konstruktivt
            eller destruktivt. Det är ju nu som de långa, svåra, intelligent
            upplagda och uppbyggda ansträngningarna för att återuppbygga det
            här landet kan börja.
          </note>
          <note>
            Jag undrar över de länder och partier som har stött bombningarna:
            Är ni också med nu och tar ansvar för minröjning och för att samla
            ihop vapen? Är ni med i hela återuppbyggnadsfasen, humanitärt
            och demokratiskt? Tar vi emot de flyktingar som kan behöva att
            söka skydd av miljöskäl och på grund av svält?
          </note>
          <note>
            Och till er som har stött bombningarna är min sista fråga: Vilka
            löften kan jag ta med mig från er till flyktinglägren på torsdag?
            Är det mera bomber eller är det mera mat?
          </note>
          <note type="speaker">
            Anf. 18 Utrikesminister ANNA LINDH (s):
          </note>
          <note>
            Fru talman! Lotta Nilsson Hedström och jag kan vara överens om
            att bombningar nästan alltid får motsatt effekt. Men denna gång
            var undantaget som bekräftade regeln, och regeln är att man ska
            undvika militära lösningar. I det här fallet fanns det inget alternativ
            för att försvara sig mot nya terroristattacker. Vi kan också se
            resultatet. Talibanregimen faller nu samman. Bombningarna kan
            därmed snart upphöra.
          </note>
          <note>
            Nu måste alla internationella krafter hjälpa Afghanistans folk
            till en bättre framtid. Jag vet att de som agerar i Pakistan,
            i Afghanistan och i Afghanistans grannländer vet att den svenska
            regeringen arbetar för hjälp till flyktingarna, för hjälp till
            Afghanistans folk, för hjälp till en långsiktig lösning för
          </note>
          <note>
            Afghanistan så att landets kvinnor återigen ska kunna röra sig
            fritt utan burka och kunna utbilda sig och arbeta igen, för hjälp
            till Afghanistans barn så att de ska få äta sig mätta, gå i skolan
            och slippa frysa under vintern.
          </note>
          <note>
            Vi måste ge afghanerna själva huvudansvaret men allt vårt stöd
            för att de ska kunna skapa en varaktig fred, återskapa demokratin
            och åter bygga upp sin nation.
          </note>
          <note>
            Överläggningen var härmed avslutad.
          </note>
          <note>
            3 § Justering av protokoll
          </note>
          <note>
            Justerades protokollet för den 14 november.
          </note>
          <note>
            4 § Svar på interpellation 2001/02:59 om det publikrelaterade
            filmstödet
          </note>
          <note>
            Anf. 19 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Lennart Fridén har frågat mig vad jag avser att göra
            för att rädda filmavtalet och den svenska filmproduktionen - detta
            med anledning av att
          </note>
          <note>
            Svenska Filminstitutet i september i år låtit meddela att det
            publikrelaterade produktionsstödet nu är intecknat för resten
            av innevarande avtalsperiod.
          </note>
          <note>
            Jag delar Lennart Fridéns uppfattning att det är viktigt att
            klarlägga orsakerna till den situation som uppstått när det gäller
            det publikrelaterade stödet.
          </note>
          <note>
            Enligt min bedömning ligger orsakerna dock inte i konstruktionen
            av det nuvarande filmavtalet.
          </note>
          <note>
            Den övervägande delen av medlen till svensk filmproduktion fördelas
            genom olika former av förhandsstöd. Det publikrelaterade stödet
            betalas i efterhand och fungerar som ett komplement till förhandsstödet.
            Utformningen av det publikrelaterade stödet skiljer sig i ett
            mycket väsentligt avseende från det efterhandsstöd som fanns i
            det tidigare filmavtalet.
          </note>
          <note>
            Det är inte längre möjligt för ett fåtal framgångsrika filmer
            att mjölka ur stödsystemet på bekostnad av det viktiga förhandsstödet.
            I dag finns det vattentäta skott mellan förhandsstödet och det
            publikrelaterade efterhandsstödet. Det publikrelaterade efterhandsstödet
            har försetts med en separat budgetram och en budget på 50 miljoner
            kronor om året.
          </note>
          <note>
            När ett stort antal publiksuccéer ska dela på en begränsad kaka
            bör den naturliga konsekvensen bli att stödbeloppen till enskilda
            filmer blir lägre.
          </note>
          <note>
            Filmavtalet ger därför Filminstitutet en möjlighet att anpassa
            stödgivningen "med beaktande av tillgängliga medel". Det är en
            medveten åtgärd som är kulturpolitiskt betydligt mera smakfull
            än att resurserna till förhandsstödet minskar. Filmpolitikens
            uppgift är att främja produktion av värdefull svensk film och
            det görs bäst när så många projekt som möjligt - oavsett tidigare
            framgångar - har en möjlighet att få stöd.
          </note>
          <note>
            Det nya filmavtalets första år var också ett övergångsår i filmpolitiken.
            Av hänsyn till filmbranschens uttalade behov av långsiktighet
            accepterade staten att det gamla efterhandsstödet utbetalades
            även år 2000.
          </note>
          <note>
            Avtalsparterna enades då om att inget publikrelaterat stöd skulle
            utgå under år 2000 om efterhandsstödet översteg 50 miljoner kronor.
            Av redovisningarna för det gångna året framgår att det betalades
            ut efterhandsstöd och publikrelaterat stöd till ett sammanlagt
            belopp av närmare 70 miljoner kronor.
          </note>
          <note>
            Den situation som uppstått när det gäller det publikrelaterade
            stödet är givetvis olycklig. Den får konsekvenser, även om den
            på intet sätt innebär något stopp för produktionen av svensk film.
            Sedan svårigheterna med det publikrelaterade stödet uppdagats
            följer Kulturdepartementet utvecklingen nära. Samtliga parter
            bakom filmavtalet har dock ett ansvar för att avtalet följs och
            följs upp.
          </note>
          <note type="speaker">
            Anf. 20 LENNART FRIDÉN (m):
          </note>
          <note>
            Fru talman! Jag får tacka statsrådet för svaret.
          </note>
          <note>
            Men jag är dessvärre övertygad om att de svenska filmproducenterna
            inte är särskilt nöjda med innehållet, och så ej heller jag.
          </note>
          <note>
            När man säger att man följer frågan brukar det dessvärre innebära
            att man egentligen menar: Jag vet inte vad jag ska göra.
          </note>
          <note>
            Det som jag, och jag tror hela filmbranschen, hade hoppats på
            var att statsrådet skulle ta fram ett ess ur jackärmen och säga:
            Jo, ser du Lennart, nu har jag funderat här i två månader sedan
            Filminstitutet satte klackarna i marken och slutade göra utbetalningar
            för olika lösningar, och jag och mina medarbetare har kommit fram
            till att vi ska ta initiativ till osv.
          </note>
          <note>
            Men dessvärre var det inte detta som jag fick höra, utan här
            står vi fortfarande lika oroliga, statsrådet och jag. Skillnaden
            är den att jag kan bara bevaka och ställa frågor, kulturministern
            kan sparka i gång åtgärder.
          </note>
          <note>
            Enligt riksdagens utredningstjänst, som hämtat sitt material
            från departementet och från Filminstitutet, hade för ett par veckor
            sedan 8 miljoner i PRS betalats ut i år. Och i den långa tabellen
            som jag har här finns under rubriken "Följande filmer har haft
            premiär utan att PRS ännu har utbetalats": totalt utbetalt förhandsstöd
            45 miljoner och max PRS för dessa filmer 107 miljoner. Det preliminära
            utfallet - det som man skulle kunna få - är 73,5 miljoner.
          </note>
          <note>
            Statsrådet säger i sitt skriftliga svar, som skilde sig lite
            från det upplästa, att det inte i första hand är fel på konstruktionen.
            Men då måste man ändå tillstå att det borde funnits med flera
            tänkbara scenarier när man skapade systemet; bättre övergångsregler
            mellan det gamla och det nya osv.
          </note>
          <note>
            Jag hade hoppats att få träffa kulturministern eftersom hennes
            deltagande på Filminstitutet i går hade aviserats i samband med
            visningen av ännu en renoverad äldre färgfilm. Förra gången vi
            stötte på varandra var i filmsammanhang, när Gunnar Bergdahls
            omskakande film Ljudmilas röst hade förhandsvisning. Jag har i
            stället tagit tillfället i akt att tala med representanter från
            Filminstitutet och har utbytt tankar med en av statsrådets egna
            medarbetare.
          </note>
          <note>
            På Filminstitutet, där man känner sig lite utanför eftersom man
            inte får vara med i förhandlingarna om avtalet och dess konstruktion,
            är man mycket spänd på att få veta vad som nu ska ske. Håll oss
            därför inte på sträckbänken längre, Marita Ulvskog, utan ge oss
            alla - filmälskare, filmproducenter och andra - lite ljus och
            hopp i form av en vink om vad som väl ändå måste vara på gång.
          </note>
          <note>
            Anf. 21 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Det finns i dag mer pengar till svensk film än någonsin
            tidigare. Utöver de medel som genereras genom biografavgifter
            skjuter staten till mer pengar i nuvarande filmavtal än någonsin.
          </note>
          <note>
            200 510 000 kronor per år går till produktion, distribution,
            visning och filmkulturella verksamheter, dessutom drygt 4 miljoner
            kronor per år till Konstnärsnämndens särskilda kortfilmsstöd.
            Därtill har satsningarna på regional nivå inom filmområdet generellt
            tillkommit och ökat drastiskt de senaste åren, från 11
          </note>
          <note>
            miljoner kronor år 1997 till drygt 43 miljoner kronor år 2001.
            Statens satsningar på regionala resurscentrum för film och video
            fr.o.m. 1997 och regionala filmproduktionscentrum fr.o.m. år 2000
            har varit avgörande för denna utveckling.
          </note>
          <note>
            Problemet är att branschen i filmavtalsförhandlingar icke ville
            höja sin biografavgift. Man har fortsatt att betala 10 %, medan
            staten har mer än fördubblat sina insatser.
          </note>
          <note>
            Nu vill Lennart Fridén - som i vanliga fall tycker att staten
            ska vara återhållsam med skattebetalarnas medel - att staten,
            utan att över huvud taget ta upp förhandlingar med de andra avtalsparterna,
            ska fortsätta att höja den del av filmavtalet som går till de
            filmer som redan har en mycket stor publik.
          </note>
          <note type="speaker">
            Anf. 22 LENNART FRIDÉN (m):
          </note>
          <note>
            Fru talman! Det är svårt att inte bli lite grann elak när man
            blir beskylld för att ha sagt något som man inte har sagt. Jag
            har inte sagt något annat än att jag vill veta vad statsrådet
            tänker göra. Jag har inte talat om att vi ska ha mer pengar till
            vare sig den ena eller den andra kassan. Faktum är att vi faktiskt
            var överens när det nya filmavtalet kom till. Då ställde vi oss
            bakom detta från moderat sida. Men vi utgick självfallet också
            från att det fanns en väl genomarbetad metodik för hur distribution
            och utbetalning skulle ske.
          </note>
          <note>
            Jag har fått flera brev från producentsidan med signaler om projekt
            som lagts på is, om projekt som helt avskrivits osv. Bland samarbetspartner
            för filmframställning fyller SVT en framträdande roll. Men i den
            situation som nu uppstått är man där, enligt uppgift som jag fick
            häromdagen, skeptisk till att ge sig in i samarbetsprojekt kring
            filmer och rädd för att få vara med och ta på sig en större del
            av kostnadskakan och riskerna.
          </note>
          <note>
            Jag känner igen det från min tid som ordförande i
          </note>
          <note>
            Västsvenska filmfonden. Först drog regionens politiker ned på
            anslagen. Sedan följde SVT, och därmed drog TV 4 sig ur, som hade
            villkorat sitt anslag. Sedan fortsatte det. Risken är alltså att
            om förväntat riskkapital försvinner drar det också med sig andra
            finansiärer.
          </note>
          <note>
            Svensk film har gått bra ett tag nu. Den håller en andel på ca
            30 % på biograferna. Det är resultatet av hårt arbete, talang
            och offensiva satsningar. Det har skapat en bredd som i sin tur
            är förutsättningen för en stark topp. PRS är en mycket viktig
            del i detta.
          </note>
          <note>
            Svensk film är ett viktigt verktyg för annat i kulturen. Den
            ger möjligheter till skapande och överlevnad för skådespelare,
            kompositörer, regissörer, manusförfattare, musiker osv. Den är
            ett viktigt instrument i vaktslåendet av det svenska språket och
            för igenkännande och förståelse av svenskt samhällsliv i både
            nutid och dåtid. Till detta, det kulturinriktade, kommer självfallet
            också all kringverksamhet och alla möjligheter till utveckling
            av det tekniska kunnandet avseende ljus, ljud osv.
          </note>
          <note>
            Det är riktigt som statsrådet säger att det finns mer pengar
            i omlopp. Det sade en av de regissörer, tillika producent, som
            talade med mig nyligen: Det finns mer pengar som snurrar runt,
            men på något sätt hamnar de ändå inte hos oss så att det blir
            lättare för oss i produktionen. Det är därför jag menar att om
            det är något galet i detta måste vi naturligtvis kika på det.
          </note>
          <note>
            Jag har inte sagt att statsrådet ska börja pumpa ut några pengar
            utan att tala med andra, men jag undrar vad statsrådet ska göra.
            Det enda svar jag har fått är:
          </note>
          <note>
            Jag följer frågan. Jag måste säga, fru talman, att jag inte tycker
            att det är nog. Vi som verkligen älskar film, och till dem hör
            faktiskt också statsrådet har jag förstått, är oroliga över vad
            som nu är på gång.
          </note>
          <note>
            Anf. 23 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Jag tycker att det är djupt olyckligt att
          </note>
          <note>
            Lennart Fridén försöker skapa en stämning av att svensk film
            och svensk filmindustri skulle befinna sig i en krissituation.
            Självfallet hade det varit bättre om tillämpningen av avtalet
            hade varit sådan att vi hade haft en fortsatt hög och jämn nivå
            på utbetalningen av det publikrelaterade stödet.
          </note>
          <note>
            Produktionsnivån i svensk film är fortsatt mycket god. I år kommer
            mer än 20 svenska filmer att ha premiär. 2002 ser det ut att bli
            ungefär lika många.
          </note>
          <note>
            Hur utvecklingen blir åren därefter kan man naturligtvis inte
            i dag säkert fastställa, men det sannolika är att genomsnittet
            kommer att ligga på 20-22 filmer per år under avtalsperioden.
            Det är en mycket god produktion av svensk film. År 2000, med sina
            38
          </note>
          <note>
            premiärer, var ett undantagsår. Det är de flesta överens om även
            inom filmbranschen.
          </note>
          <note>
            Sedan vill Lennart Fridén att jag här i riksdagen ska redogöra
            för exakt vad jag tänker göra i den här saken. Det kan bara betyda
            en sak, nämligen att jag ska tala om att det blir mer statliga
            pengar, att det är det han vill. Samtliga parter i avtalet, där
            staten är en part, har ett ansvar för avtalet och dess uppföljning.
          </note>
          <note>
            Övriga avtalsparter har nu påkallat förhandlingar om avtalet
            med anledning av det publikrelaterade stödet.
          </note>
          <note>
            Tjänstemännen på Kulturdepartementet kommer inom kort att träffa
            avtalsparterna för en första diskussion och avstämning, men Fridén
            vill att jag ska avgöra resultatet av denna avstämning redan nu.
            Då finns det bara en sak han begär, nämligen mer statliga pengar.
          </note>
          <note type="speaker">
            Anf. 24 LENNART FRIDÉN (m):
          </note>
          <note>
            Fru talman! Nej, Fridén ville bara att statsrådet skulle berätta
            vad som var på gång. Nu fick vi i sista inlägget höra det. Här
            är alltså en avstämning på gång, och man börjar diskutera. Då
            hoppas jag också att det leder till att man kan göra sådana justeringar
            i det här framöver att man inte får en upprepning av det som varit.
            Övergången mellan de olika systemen har ju varje gång varit ett
            bekymmer. Det blir så om man inte ser upp med vad som kommer att
            hända.
          </note>
          <note>
            Det är inte jag som målar upp någon skräckbild av detta. Jag
            kan bara konstatera av brev och samtal jag får från människor
            inom filmbranschen att detta är ett mycket kärvt läge. Jag utgår
            från att om det inte hade varit ett kärvt läge hade inte statsrådet
            i sitt svar sagt att hon också är orolig.
          </note>
          <note>
            Anf. 25 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Med tanke på de goda kontakter som
          </note>
          <note>
            Lennart Fridén uppenbarligen har inom filmbranschen utgår jag
            från att han kommer att se till att filmbranschen höjer biografavgiften
            från 10 % till
          </note>
          <note>
            12 %. Det är nämligen vad filmbranschen borde ha gjort för att
            motsvara den enorma kraftsamling som staten gjorde i det senaste
            filmavtalet.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2001/02:56 om nya arbetsmarknader
          </note>
          <note>
            Anf. 26 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Elver Jonsson har frågat vilka insatser jag avser
            att göra för att dels säkra befintliga verksamheter, men framför
            allt stimulera till nya arbetstillfällen också i nya branschområden.
          </note>
          <note>
            Det stämmer att antalet varsel ökat kraftigt under de senaste
            månaderna. Antalet personer som varslats om uppsägning hittills
            i år är mer än dubbelt så stort som under föregående år. Större
            varsel om personalminskningar och nedläggning av industriverksamhet
            på småorter slår hårt mot berörda individer och mot kommuner,
            som Degerfors, Katrineholm m.fl.
          </note>
          <note>
            Regeringen har därför gett AMS i uppdrag att snabbt tillsätta
            en operativ grupp för att möta större varsel om uppsägning av
            personal i orter som drabbas särskilt hårt. I detta arbete ska
            AMS och NUTEK
          </note>
          <note>
            samverka i syfte att få arbetsmarknadspolitiska insatser att
            samverka med företagsutveckling och nyföretagande.
          </note>
          <note>
            Detta arbete syftar till att skapa fler och växande företag och
            därmed främja en hållbar ekonomisk tillväxt och en ökad sysselsättning.
            Jag vill därvid understryka vikten av fortsatt stabila finanser
            med låga räntor och låg inflation.
          </note>
          <note>
            I budgetpropositionen för 2002 och i propositionen En politik
            för tillväxt och livskraft i hela landet
          </note>
          <note>
            (prop. 2001/02:04) har regeringen lämnat en rad förslag för att
            främja företagande. Exempel på sådana insatser är ett nationellt
            entreprenörskapsprogram, sänkning av sociala avgifter i stödområde
            A för små företag, införande av ett system för mikrolån och åtgärder
            för att främja kvinnors och invandrares företagande samt kooperativt
            företagande.
          </note>
          <note>
            Regeringen lägger dessutom ut uppdrag till flera myndigheter
            att inkomma med förslag till regelförenklingar. Inom deklarationsområdet
            planeras flera förenklingar att genomföras. I höst har Företagarguiden
            lanserats, en Internetbaserad tjänst där företagare kan hitta
            information från ett tjugotal olika myndigheter samlade på ett
            ställe, presenterad utifrån företagarnas behov.
          </note>
          <note>
            Ett åtgärdsprogram för att stimulera tillväxt och sysselsättning
            har nyligen presenterats för beslut i regeringen. Bland åtgärderna
            kan nämnas att arbetsgivareavgifterna sänks temporärt med 1 %
            för kommuner och landsting. Dessutom slipper kommuner och landsting
            hela arbetsgivareavgiften på nettotillskottet av nya jobb nästa
            år. Egenföretagare får skatten sänkt på s.k. expansionsmedel och
            nystartade företag ska få uppskov med inbetalning av preliminärskatt
            de tre första månaderna
          </note>
          <note>
            Främjande av innovationer är ett annat viktigt område för att
            stimulera till nya arbetstillfällen också i nya branscher. Internationella
            jämförelser visar att
          </note>
          <note>
            Sverige har ett gott innovationsklimat. En omfattande patentering,
            men också framväxten av nya företag inom bland annat bio- och
            miljöteknik, är områden där det finns en växande potential för
            nya arbetstillfällen.
          </note>
          <note>
            Regeringen har nyligen i propositionen FoU och samverkan i innovationssystemet
            (prop. 2001/02:2)
          </note>
          <note>
            föreslagit åtgärder som ytterligare ska stärka innovationssystemet
            och förbättra möjligheterna att förädla forskningsresultat och
            förmedla dem till näringslivet.
          </note>
          <note>
            Det är en stor utmaning att ta till vara den kraft och initiativförmåga
            vi sett växa fram inom nya områden som t.ex. svensk design och
            IT. Det är viktigt att främja en sådan utveckling även inom fler
            områden, inte minst genom att ge en ökad betydelse av entreprenörskap
            i samhället.
          </note>
          <note>
            Det är min förhoppning att dessa åtgärder, som jag nu redovisat,
            ska stimulera till nya arbetstillfällen och till företagande inom
            både etablerade och nya branscher.
          </note>
          <note type="speaker">
            Anf. 27 ELVER JONSSON (fp):
          </note>
          <note>
            Fru talman! Tack för svaret, som bär traditionens prägel, men
            som ändå inte har fångat in det mest centrala i min fråga: Hur
            stimuleras nya arbetstillfällen också inom nya branschområden?
            Ändå vill jag hålla näringsministern räkning för att det finns
            en viss öppenhet för sådana tankegångar.
          </note>
          <note>
            Näringsministern bekräftar det stora antalet varsel och noterar
            att risken för uppsägning fördubblats under det senaste året.
            Statsrådet bejakar vidare hur hårt den nedläggning som nu sker
            på ett antal orter slår mot det alltför ofta ensidiga näringslivet.
            Den gemensamma nämnaren är ju att det på industriorter ofta är
            ett dominerande storföretag. Det gäller som regel gamla verksamheter,
            men också industriföretag inom mer modern teknik drabbas. De två
            orter som statsrådet nämner, Degerfors och Katrineholm, är sådana
            exempel. I går kom beskedet att det stora
          </note>
          <note>
            ABB-företaget kan räkna med att minska med 1 000
          </note>
          <note>
            eller rent av 2 000 arbetstillfällen i Sverige genom koncernförändringar
            ute i världen.
          </note>
          <note>
            Många platser blöder, sade statsministern i ett frågesvar för
            ett par veckor sedan. Nu är, fru talman, hela svaret inriktat
            på vad som ska göras. Symtomatiskt är också att näringsministern
            undviker att tala om de insatser som skulle ha gjorts för länge
            sedan.
          </note>
          <note>
            Därför är det följdriktigt att t.ex. Bengtsfors i Dalsland inte
            nämns i svaret. För att nu tala med statsministerns ord är "blodförlusten"
            där så alarmerande att det inte bara är jobben som försvunnit
            utan att ersättas i den mängd som regeringen förespeglade då storföretaget
            Lear Corporation med nära 900 anställda lade ned sin tillverkning.
            De insatser som hittills gjorts, och som kan räknas statsmakten
            till godo, är ytterst begränsade, och infrastrukturella insatser
            lyser fortfarande med sin frånvaro. Så kommer följdeffekterna
            att inte bara jobben är färre, människor flyttar också från dessa
            hårt utsatta kommuner. Urbaniseringsvågen sköljer över Bergslagen,
            Norrlands inland,
          </note>
          <note>
            Värmland, Dalsland och stora delar av Sydsveriges glesområden.
            Flytlassen rullar alltför mycket åt ett håll.
          </note>
          <note>
            En av huvudpunkterna i interpellationen var hur vi får en offensiv
            näringspolitik, där villkoren för nya och växande små och medelstora
            företag kan utvecklas. På det ges inget svar utan möjligen en
            antydan.
          </note>
          <note>
            Näringsministern säger att regeringen nu lägger ut uppdrag på
            flera myndigheter att inkomma med förslag till regelförändringar.
            Länge har ju regeringen bekämpat sådana förslag. Det är bra att
            sinnesändringen har inställt sig, men medge att det är förlorade
            år vi talar om.
          </note>
          <note>
            Vad görs från regeringens sida? Kurvorna pekar nu åt fel håll.
            Företagarna är färre än för en tid sedan.
          </note>
          <note>
            Antalet sysselsatta planar ut, antalet arbetslösa ökar.
          </note>
          <note>
            Enligt SCB tycks den sysselsättningsökning som noterats sedan
            en tid nu ha upphört. Det är väl den alarmerande signalen som
            statsrådet skulle anmäla kraftigare tag mot.
          </note>
          <note type="speaker">
            Anf. 28 KENT OLSSON (m):
          </note>
          <note>
            Fru talman! När jag ser ministerns svar får jag säga att det
            även om Elver Jonsson tyder en viss öppenhet i det och ministern
            vidgick att varslen har ökat inte är mycket som står i det.
          </note>
          <note>
            Man kan notera att vi har en arbetslöshet som ökar för tredje
            veckan i rad. Vi har 5 000 fler arbetslösa än motsvarande vecka
            för ett år sedan. Antalet långtidssjukskrivna var i augusti 106
            000. Vi har 716 000
          </note>
          <note>
            arbetslösa i landet, enligt SCB:s mätning i oktober.
          </note>
          <note>
            Det är alltså 15,7 %. Jag tycker på något sätt att det är det
            som ministern bör ta till sig.
          </note>
          <note>
            Vi har 175 000 öppet arbetslösa. Vi har 111 800
          </note>
          <note>
            människor i åtgärder. Vi har 131 000 latent arbetssökande. Vi
            har 40 000 personer som tar del av Kunskapslyftet, och vi har
            dessutom 259 000 undersysselsatta.
          </note>
          <note>
            716 000 människor står alltså utanför arbetsmarknaden. Vi har
            inte i modern tid under en högkonjunktur, som nu tyvärr är på
            väg att mattas, haft så hög arbetslöshet. När man läser ministerns
            svar blir man inte speciellt glad.
          </note>
          <note>
            Vad säger ministern? Bl.a. säger han att man ska försöka få till
            stånd ett antal regelförenklingar. Men det har man ju sagt länge.
            Varför har man inte genomfört de regelförenklingar som Småföretagardelegationen
            har föreslagit?
          </note>
          <note>
            Om man läser svaret får man nästan uppfattningen att det är AMS
            som ska skapa jobb.
          </note>
          <note>
            Apropå regelförenklingar ville man väl på den socialdemokratiska
            partikongressen för inte så länge sedan gå den motsatta vägen,
            om jag minns rätt. Ministern får rätta mig om jag har fel. Man
            ville ha lagstiftning mot att två personer undantas vid uppsägning.
            Man ville skärpa den lagstiftning som riksdagen har antagit helt
            nyligen.
          </note>
          <note>
            Jag är förvånad över att det sker så lite. Här finns inga förslag
            om någonting som egentligen skulle kunna ge fler jobb. Vi vet
            att om man bryter de offentliga monopolen får man fler jobb. Om
            vi bryter de offentliga monopolen inom t.ex. vården tillskapas
            fler jobb. Här är man i regeringen på väg att gå åt helt motsatt
            håll. Vi vet att om vi får skattesänkningar, om vi får förenklingar
            på arbetsmarknaden, om vi får färre regler kommer det fler arbeten.
            Men inga förslag om detta kommer.
          </note>
          <note>
            Vi vet att om det ges möjlighet till skatteavdrag för hushållstjänster
            kommer det också fler jobb. Men inte heller på detta område kommer
            något som helst förslag från ministern.
          </note>
          <note>
            Att med tanke på den enorma arbetslöshet vi har säga att man
            har tillsatt en operativ grupp inom AMS
          </note>
          <note>
            och att myndigheter ska inkomma med förslag till regelförenklingar
            är inte mycket att komma med för de människor i Sverige som i
            dag är arbetslösa. Jag hoppas att ministern har lite mer att komma
            med i sitt nästa inlägg. Annars kan man nästan säga att socialdemokratin
            helt och hållet tappat möjligheten att få ned arbetslösheten.
          </note>
          <note>
            Anf. 29 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag minns när jag 1998, efter valet, stod här och
            svarade på interpellationer. Det var samma herrar som var med
            då. Man målade upp hur svart det var och hur hög arbetslösheten
            var.
          </note>
          <note>
            Jag kan bara konstatera att de år som regeringen nu har arbetat,
            alltså 1998, 1999, 2000 och 2001, har arbetslösheten sjunkit väldigt
            kraftigt i förhållande till den nivå den hade tidigare, inte minst
            under den borgerliga tiden. Men jag ska inte ta upp den diskussionen.
            Jag kan bara konstatera att jag får en känsla av déjà vu. Det
            är samma debatt, samma diskussion.
          </note>
          <note>
            Låt mig då komma till själva sakfrågan. Det är faktiskt så att
            arbetslösheten fortfarande minskar och sysselsättningen ökar.
            Men det ska erkännas att det har flackat ut. Vi känner av recessionen.
            Där delar jag dessa två herrars oro. Det är oroligt och det är
            allvarligt, men vi ska hantera detta.
          </note>
          <note>
            Man kan tillämpa många olika metoder för detta.
          </note>
          <note>
            När det först och främst gäller den regelförenkling och de förändringar
            för småföretagen som vi nu har ambitionen att göra, och som vi
            även har verkställt, har vi faktiskt betat av ungefär tre fjärdedelar
            av
          </note>
          <note>
            Småföretagardelegationens krav. Men det återstår en hel del.
            Vi tittar nu på 3:12-reglerna. Det gäller inte minst sådant som
            har att göra med generationsskiften och en del andra frågor. Det
            är komplicerade frågor, men vi kommer att få förslag under våren.
          </note>
          <note>
            När det sedan gäller sysselsättningen handlar det ytterst om
            de makroekonomiska frågorna. Skillnaden i dag mot när vi gick
            in i den förra lågkonjunkturen är helt enkelt att vi har en helt
            annan makroekonomisk situation. Vi har en bra statskassa. Vi har
            ordning och reda i finanserna. Med det som underlag och bas har
            vi större möjlighet att klara av att vi går mot, jag vill inte
            kalla det en stark lågkonjunktur, men, som någon sade, vi kanske
            kommer in i en mer normal konjunktur. Ändå ser vi internationellt
            självklart att vi har haft en recession. Samtidigt bedömer vi
            att konjunkturen kommer att vända till det bättre.
          </note>
          <note>
            Det är det viktigaste: Med utgångspunkt i ordning och reda i
            finanserna har vi då att göra vissa saker där vi kan förändra
            situationen.
          </note>
          <note>
            Först och främst när det gäller varslen ska vi veta att det allvarliga
            är att de förekommer i områden - i glesbygden - där fabriker har
            placerats med hjälp av olika stödformer. De har ofta ett relativt
            lågt förädlingsvärde. Det drabbar då ofta människor - jag kan
            inte generalisera, men jag säger ändå som jag gör -
          </note>
          <note>
            som har relativt låg utbildning. Det är svårt att placera dem
            i arbeten med ett högre förädlingsvärde.
          </note>
          <note>
            I ett perspektiv är den typen av företag viktiga för orten, men
            i ett längre perspektiv är de företagen inte spännande och bra
            för Sverige. Vi måste ha företag med ett högt förädlingsvärde
            där det finns bra löner och en bra utveckling.
          </note>
          <note>
            I fråga om företagsklimatet och innovationer ligger Sverige etta
            i den statistik och det system för att bedöma detta som EU har.
            Först kommer Sverige, sedan kommer USA och sedan kommer Finland.
          </note>
          <note>
            Däremot har vi ganska låga tal när det gäller entreprenörskap.
            Därför är de frågor som vi nu satsar på, men som inte direkt går
            att kvantifiera utan har mer med attityder och samhällets tillmötesgående
            gentemot entreprenörer att göra, viktigare - t.ex. sänkt skatt
            eller ändringar i regelverk. Vi måste öka förståelsen för och
            öppenheten gentemot entreprenörer.
          </note>
          <note type="speaker">
            Anf. 30 ELVER JONSSON (fp):
          </note>
          <note>
            Fru talman! Statsrådet har hört detta förr. Det är helt riktigt.
            Anledningen till att vi upprepar detta är att vi saknar de åtgärder
            som behövs. Men vi är ändå överens om att det finns en anledning
            till stor oro.
          </note>
          <note>
            Statsrådet själv pekade ut en del orsaker.
          </note>
          <note>
            Björn Rosengren säger att man har tagit till sig en del av det
            Småföretagardelegationen har föreslagit.
          </note>
          <note>
            Det är ungefär som när man städar ett hus, dvs. man tar det lättare
            först och det svårare kommer på slutet.
          </note>
          <note>
            Det blir de svåra bitarna som blir kvar, men de är ganska avgörande.
          </note>
          <note>
            Statsrådet sade i sitt svar att kommuner och landsting ska slippa
            hela arbetsgivaravgiften på nettotillskottet av nya jobb för nästa
            år. För egenföretagare är det inte lika generösa villkor. Där
            ska medges ett "uppskov med inbetalning av preliminärskatt de
            tre första månaderna". Det sägs ingenting om den svåra, tunga
            kostnadsbild som finns för särskilt de minsta företagen. Det ges
            inga garantier som förenklar den byråkratiska delen. Det statsrådet
            har på hand är att en företagarguide ska lanseras där det ska
            gå att hitta information från ett tjugotal olika myndigheter.
          </note>
          <note>
            Småföretagaren tvingas rusa runt till olika instanser med stor
            risk att gå vilse i den byråkratiska djungeln.
          </note>
          <note>
            En annan intressant iakttagelse i svaret, trots talet om att
            främja kvinnors företagande, är ett uttryck för manssamhället
            också i arbetslivet. Statsrådets synpunkter på nya företag är
            att sätta tekniken i första ledet. Det är i och för sig viktigt,
            men det finns en sektor som är försummad, nämligen tjänste- och
            servicesektorn. Där ingår också det som ibland kallas för hushållsnära
            tjänster. Den sektorn är stor till sitt omfång men sällan registrerad
            därför att regelverk och kostnadsbild gör det omöjligt för s.k.
            vanligt folk.
          </note>
          <note>
            Björn Rosengren skulle behöva ha ett samtal med
          </note>
          <note>
            HSB:s ordförande - en tidigare tungviktare i de socialdemokratiska
            partileden men med en betydande insikt om servicesektorns betydelse.
            Det är bråttom, fru talman. Sker inte detta snarast kommer en
            kraftigt växande svartmarknad att lägga beslag på alltmer ekonomiskt
            samhällsutrymme, vilket i sin tur innebär att den vita arbetsmarknaden
            och de lojala löntagarna och företagarna får en relativt sett
            ännu tyngre skattebörda. Det kan väl ändå inte vara regeringens
            eller socialdemokratins önskemål. Det är "häftigt" att betala
            skatt, för att citera ett närstående statsråd till näringsministern.
          </note>
          <note>
            Någon innovation från regeringens sida finns inte för den arbetsmarknad
            där kvinnor dominerar. Det går att tala om yrkesförbud för stora
            kategorier kvinnor. Starta gärna företag. De är framtidens hjältar.
          </note>
          <note>
            Men för att återigen låna bevingade ord: Det är männen som fortfarande
            dominerar. Den mainstreaming som nu är påbjuden i regeringen har
            tydligen inte nått fram till näringsministern.
          </note>
          <note>
            Budskapet är fortfarande ihåligt när det gäller kvinnors möjligheter
            till nyföretagande. Nu sade ju statsrådet själv att entreprenörerna
            är få och att det behövs ett annat tillmötesgående av dem. Detta
            gäller särskilt, fru talman, för de kvinnliga företagarna. Det
            skulle vara intressant att höra om näringsministern kunde ge några
            intressanta och tillmötesgående synpunkter på hur vi uppmuntrar
            denna viktiga del av företagarsektorn.
          </note>
          <note type="speaker">
            Anf. 31 KENT OLSSON (m):
          </note>
          <note>
            Fru talman! Det är lite tråkigt att vi i den här talarstolen
            använder oss av statistik och kommer fram till helt olika uppfattningar.
          </note>
          <note>
            När jag sade att arbetslösheten ökar för tredje veckan i rad
            hänvisade jag till AMS statistik. Den kan knappast betraktas som
            borgerlig propaganda. Det är faktiskt så, ministern, att arbetslösheten
            ökar jämfört med motsvarande vecka föregående år. Jag läser ur
          </note>
          <note>
            AMS eget papper. Dessutom ökar antalet långtidsarbetslösa och
            antalet nyinskrivna sökande vid arbetsförmedlingarna.
          </note>
          <note>
            Sedan går jag över till frågan om regelförenklingar. Ministern
            säger att det känns bra att tre fjärdedelar av Småföretagardelegationens
            förslag har genomförts. Det märkliga är att småföretagarna inte
            upplever detta. Ministern har sagt detta förut, men frågar man
            småföretagarna säger de att det inte stämmer.
          </note>
          <note>
            Det är regeringen som säger att tre fjärdedelar av förslagen
            har genomförts, men företagarna tycker inte det. Det återstår
            massor av förslag. Vi har från moderat sida sagt att förslagen
            ska genomföras. Visa nu, ministern, att fler av förslagen kommer
            att genomföras i stället för att vara så nöjd med vad som sker.
          </note>
          <note>
            Låt oss titta på frågan om arbetslösheten. Ministern har tagit
            upp hur det ser ut i EU. Vi är inte bäst i
          </note>
          <note>
            EU. Vi ligger i mitten av EU-länderna i fråga om arbetslöshet.
          </note>
          <note>
            Sedan var det frågan om sänkning av arbetsgivaravgiften. Om nu
            ministern vill göra någonting, varför är det bara landsting och
            kommuner som får del av dessa nådens gåvor från ministern och
            inte privata företagare?
          </note>
          <note>
            Jag upprepar mina tre frågor. Vad avser ministern göra för att
            bryta de offentliga monopolen inom vården, där framför allt kvinnor
            arbetar, för att fler ska få jobb? Vilka bättre villkor kommer
            det att bli för småföretagarna? Planeras det att införas någonting
            vad gäller hushållsnära tjänster?
          </note>
          <note>
            Anf. 32 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag börjar med hushållsnära tjänster.
          </note>
          <note>
            Det är väl ingen som tror att om det skulle införas någon form
            av skattereduktion för hushållsnära tjänster att det skulle lösa
            våra problem på arbetsmarknaden. Det tror jag inte ens att mina
            två herrar här tror. Det är inget som löser de problemen.
          </note>
          <note>
            Problemen på svensk arbetsmarknad handlar dels om att vi nu har
            en situation internationellt sett som klart påverkar detta lilla
            internationellt beroende land, dels om ett beroende av stora strukturella
            förändringar inte minst inom de stora företagen. De ägnar sig
            åt outsourcing och gör olika förändringar, t.ex. automatiseringar
            och förenklingar, i sina produktionssystem.
          </note>
          <note>
            Det i sin tur leder till förändringar på arbetsmarknaden. Vi
            sysselsätter inte lika många. Vi sysselsätter allt färre i den
            typen av företag, samtidigt som vi producerar alltmer med allt
            högre kvalitet med hjälp av ny teknik.
          </note>
          <note>
            Vi måste se till att stimulera nya branscher och områden. Interpellationen
            tar upp denna fråga. Där spelar småföretagandet en oerhört viktig
            roll. Det handlar framför allt om tjänster och produkter med ett
            stort kunskapsinnehåll, dvs. ett stort förädlingsvärde.
          </note>
          <note>
            Det är det vi ska skjuta in oss på, i stället för att tro att
            vi löser dessa problem med hjälp av hushållsnära tjänster.
          </note>
          <note>
            En annan fråga gällde landsting och kommunerna, dels att de får
            1 % mindre, dels att de slipper arbetsgivaravgifterna om de anställer
            fler. Det finns förstås en tanke bakom detta. Tanken är att vi
            vet att kommuner och landsting kommer att anställa alltfler människor.
          </note>
          <note>
            Vad vi vill göra, på grund av den situation som nu råder på arbetsmarknaden,
            är att försöka tidigarelägga den här typen av anställningar. Det
            finns ett stort behov av att anställa fler människor inom den
            offentliga sektorn, och då gör vi så här för att tidigarelägga
            detta och för att möta det som händer på arbetsmarknaden, de varsel
            som uppkommer etc.
          </note>
          <note>
            Tror ni att det plötsligt skulle bli fler sysselsatta, fler som
            jobbade, om vi privatiserade den offentliga sektorn? Det skulle
            vara samhällsekonomiskt vansinnigt att göra detta. Skulle det
            bli fler i den offentliga tjänsteproduktionen och fler sysselsatta
            om vi privatiserade? Det låter lite ologiskt.
          </note>
          <note>
            Där finns ingen lösning. Möjligtvis kan det finnas en lösning,
            nämligen att vi skulle efterfråga fler tjänster, vilket jag inte
            är lika övertygad om som herrarna här. Vi kommer inte att efterfråga
            fler tjänster. Någon måste ändå betala detta, antingen via statsbudgeten
            eller på annat sätt.
          </note>
          <note>
            När det gäller frågan om småföretagen och den byråkratisering
            som här målas upp, kan jag säga att jag umgås mycket med småföretagen,
            både enskilt och med deras organisationer. I stort sett alla säger
            att vi har ett bra företagsklimat i Sverige. Vi har gjort stora
            förändringar, och vi behöver göra fler. Det återkommer vi med.
            Men det här är en process, och det tar sin tid. Vi har flera utredningar
            som ligger på bordet, och de kommer med förslag under våren.
          </note>
          <note>
            Sedan får vi se hur vi hanterar detta.
          </note>
          <note>
            Avslutningsvis vill jag säga att jag självfallet känner en oro
            över vad som sker på arbetsmarknaden.
          </note>
          <note>
            Jag följer det noga, och vi vidtar åtgärder där de behövs. Det
            var min lilla poäng - det var därför jag sade att det var en viss
            déjà vu - att så sade ni förra gången också, och det blev dessbättre
            inte så.
          </note>
          <note type="speaker">
            Anf. 33 ELVER JONSSON (fp):
          </note>
          <note>
            Fru talman! Det som står kvar i eldskrift här är att näringsministern
            inte har kunnat ge besked om vad som skulle kunna göras i det
            korta perspektivet för att komma till rätta med att arbetslösheten
            nu ökar, att nyföretagandet kraftigt har minskat och att det fortsätter
            utför på den kurvan.
          </note>
          <note>
            Jag blev närmast beklämd, fru talman, när näringsministern frågade
            om vi tror att hushållsnära tjänster kan klara sysselsättningen.
            Jag upplevde att det låg lite av förakt i hans ton. Det är ju
            väl att det inte är några kvinnliga företagare här i salen som
            lyssnar. Det är många kvinnor som startar i den sektorn nu, för
            att åstadkomma en vit sektor, som det mansdominerade samhället
            har misslyckats med.
          </note>
          <note>
            Jag känner ett stort bekymmer för att detta tas med den nonchalans
            som jag kunde tolka i näringsministerns svar. Här är kvinnor duktiga
            företagare.
          </note>
          <note>
            När Björn Rosengren talar om att det nu krävs mer av framtidens
            arbetsmarknad, kunskap och annat gäller det också att vara företagare
            för t.ex. hushållsnära tjänster, om de ska kunna utföras på en
            s.k. vit arbetsmarknad.
          </note>
          <note>
            Björn Rosengren har förmodligen inte läst HSB-
          </note>
          <note>
            ordföranden Gun-Britt Mårtenssons bok, men jag hoppas att han
            gör det. Där finns många viktiga sanningar också för en näringsminister
            att ta till sig.
          </note>
          <note>
            När det till sist gäller företagsnedläggelser, fru talman, tror
            jag att det beror på att mycket är fjärrstyrt. Det gäller företag
            både i Bengtsfors och i Degerfors. De råkar särskilt illa ut,
            därför att de har inte sitt ägarskap och sitt engagemang på den
            lokala orten.
          </note>
          <note>
            Det skulle behövas mycket mer av detta.
          </note>
          <note>
            Jag tror att det är angeläget att främja att små och medelstora
            företag både kommer till och framför allt får ett intresse att
            växa. Det är något av det viktigaste som en svensk regering kan
            tillföra vårt näringsliv.
          </note>
          <note>
            Då kan också sysselsättningen säkras på ett helt annat sätt,
            än om vi förlitar oss på att det ska ske genom företagsflytt och
            vi bara flyttar om arbetstillfällen.
          </note>
          <note>
            Det är, fru talman, min förhoppning att det kommer att ske bättre
            framöver.
          </note>
          <note>
            Anf. 34 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Vad jag har talat om i första hand här är det korta
            perspektivet. I det långa perspektivet när det gäller arbetsmarknaden
            handlar det om att vi har ordning och reda i statens finanser,
            att vi har låga räntor och låg inflation och att vi har ett bra
            statsfinansiellt läge, så att vi kan hantera arbetsmarknaden om
            vi får en alltför hård lågkonjunktur. Där har vi en bra förberedelse.
          </note>
          <note>
            I det korta perspektivet handlar det väldigt mycket om den typ
            av frågor som jag har redogjort för. Det handlar om att vi nu
            stimulerar det som har tagits upp här i debatten, dvs. kvinnligt
            företagande, och invandrare och den enorma potential och kunskap
            som finns där. Där lägger vi nu ett förslag om 72 miljoner kronor
            ytterligare för att stimulera detta.
          </note>
          <note>
            Det handlar också om att vi har en förändring i arbetsmarknadspolitiken.
            Vi har under dessa år radikalt förändrat arbetsmarknadspolitiken.
            Det som är adelsmärket i svensk arbetsmarknadspolitik är att vi
            har en stor flexibilitet, dvs. att vi hela tiden ändrar och förflyttar
            oss när det gäller åtgärder, innehåll och inriktning under resans
            gång, beroende på hur det uppkommer på arbetsmarknaden. Det tycker
            jag att vi har gjort.
          </note>
          <note>
            När det sedan gäller att jag skulle vara emot kvinnligt företagande
            därför att jag inte är för en skattereduktion av hushållstjänster,
            har jag svårt att förstå det. Vad jag menar när det gäller långsiktigheten
            på arbetsmarknaden - det som också har varit ett kännetecken för
            Sverige - är att vi ska satsa på den typ av tjänster där vi har
            ett stort kunskapsinnehåll, där vi har ett stort beredningsvärde.
            Detta är inte uttryck för förakt eller ironi mot alla andra tjänster
            som måste utföras. Att städa och fixa hemma i hushållet är oerhört
            viktigt, men vad jag vill uttrycka är att det är inte det långsiktiga,
            inte det som löser problemen på svensk arbetsmarknad.
          </note>
          <note>
            Jag delar meningen när det gäller arbetsmarknaden i dag att många
            av den här typen av företag som har uppkommit är styrda internationellt,
            på ett sätt som många gånger är oacceptabelt.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2001/02:62 om nedläggning av tingsrätter
          </note>
          <note>
            Anf. 35 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Lars Elinderson har frågat mig om regeringen kommer
            att ompröva redan genomförda nedläggningar av tingsrätter för
            det fall att den kommande utredningen av genomförda förändringar
            av tingsrättsorganisationen ger vid handen att den lokala förankringen
            försämrats på berörda orter, eller om kravet på närhet och lokal
            förankring enbart gäller de tingsrätter som ännu inte lagts ned.
            Vidare har Lars
          </note>
          <note>
            Elinderson frågat mig om riksdagen kommer att få ta ställning
            till ett samlat förslag om domstolsorganisation för riket eller
            om regeringen har för avsikt att fullfölja den tidigare linjen
            att successivt förändra organisationen, inklusive rikets indelning
            i domsagor.
          </note>
          <note>
            Hela landet har behov av dömande verksamhet av hög kvalitet.
            Samhällsutvecklingen har under lång tid gjort det allt tydligare
            att dagens organisation måste reformeras för att vi även i framtiden
            ska ha ett väl fungerande domstolsväsende. Som riksdagens ledamöter
            känner till pågår därför sedan flera år en omfattande reformering
            av domstolsväsendet.
          </note>
          <note>
            För att ge riksdagen en helhetsbild över pågående och planerade
            reformer överlämnade regeringen en skrivelse, Reformeringen av
            domstolsväsendet - en handlingsplan (skr. 1999/2000:106), till
            riksdagen våren 2000. I skrivelsen Reformeringen av domstolsväsendet
            - information och uppföljning av handlingsplanen (skr. 2000/01:112)
            som överlämnades till riksdagen i mars i år informerade regeringen
            om hur reformarbetet utvecklats.
          </note>
          <note>
            För att genomföra reformeringen av domstolsväsendet krävs en
            yttre domstolsorganisation där verksamheten vid varje domstol
            är av tillräcklig omfattning för att nå högt ställda mål för kvalitet,
            snabbhet och service. Samtidigt ska domstolsorganisationen möta
            medborgarnas berättigade krav på geografisk närhet till dömande
            verksamhet. För att förena dessa mål krävs olika lösningar i olika
            delar av landet.
          </note>
          <note>
            Under de senaste åren har ett relativt stort antal tingsrätter
            och domkretsar varit föremål för översyn och förändring. Den organisatoriska
            lösning som har valts har varit att skapa större domkretsar. I
            några fall har det skett genom sammanläggning av två eller flera
            tingsrätter till en större enhet och i vissa fall genom att verksamheten
            i den nya större domkretsen även fortsättningsvis bedrivs på mer
            än en ort. I några fall tillgodoses tillgängligheten och den lokala
            förankringen genom att domstolen har tingsställe på en eller flera
            orter. Regeringen har regelmässigt underrättat riksdagen om planerade
            organisationsförändringar.
          </note>
          <note>
            Riksdagens majoritet har ställt sig bakom de av regeringen i
            handlingsplanen (skr. 1999/2000:106)
          </note>
          <note>
            fastlagda principerna och de organisatoriska lösningarna för
            reformarbetet inom domstolsväsendet
          </note>
          <note>
            (bet. 1999/2000:JuU22, rskr. 1999/2000:255).
          </note>
          <note>
            De organisationsförändringar som har genomförts har i första
            hand rört de mindre tingsrätterna. I uppföljningen av handlingsplanen
            aviserades att regeringen nu har för avsikt att se över tingsrättsorganisationen
            i storstäderna. Riksdagens justitieutskott uttalade vid behandlingen
            av uppföljningen av handlingsplanen tillfredsställelse över att
            organisationen i storstäderna nu ska övervägas. Regeringen har
            den 1
          </note>
          <note>
            november 2001 gett generaldirektören i Domstolsverket Stefan
            Strömberg i uppdrag att utreda
          </note>
          <note>
            Stockholms tingsrätts ledningsfunktioner, organisation och arbetsformer
            samt att lämna de förslag som översynen föranleder. Om det framstår
            som lämpligt får utredaren också lämna förslag på förändringar
            av tingsrättsorganisationen i Stockholms län. Reformarbetet har
            således inte avbrutits.
          </note>
          <note>
            I uppföljningen av handlingsplanen aviserade regeringen den utvärdering
            av genomförda förändringar av tingsrättsorganisationen som Lars
            Elinderson hänvisar till i interpellationen. Vid riksdagsbehandlingen
            framhöll justitieutskottet vikten av att organisationsförändringar
            som genomförs följs upp och utvärderas.
          </note>
          <note>
            Arbetet med den närmare utformningen av direktiv för genomförandet
            av utvärderingen pågår för närvarande inom Justitiedepartementet
            med ambitionen att besluta om direktiven före årsskiftet.
          </note>
          <note>
            Avsikten är att resultatet av utvärderingen ska ligga till grund
            för regeringens inriktning av det fortsatta arbetet med att reformera
            tingsrättsorganisationen.
          </note>
          <note>
            Det vore därför olämpligt att föregripa det arbete som ska utföras
            inom ramen för utvärderingen eller att spekulera om utfallet av
            denna utvärdering. Mot den bakgrunden är det nu för tidigt att
            besvara Lars Elindersons frågor.
          </note>
          <note>
            Avslutningsvis vill jag framhålla att även om det ankommer på
            regeringen att besluta om rikets indelning i domsagor och därmed
            om antalet tingsrätter, så har regeringen valt att informera riksdagen
            om planerade organisationsförändringar. Regeringen återkommer
            självfallet till riksdagen med information om resultatet av utvärderingen
            och om hur regeringen ser på den fortsatta reformeringen av tingsrättsorganisationen.
          </note>
          <note type="speaker">
            Anf. 36 LARS ELINDERSON (m):
          </note>
          <note>
            Fru talman! Jag kan i och för sig ha en viss förståelse för att
            jag inte kan få svar på de konkreta frågor jag ställer, men jag
            är ändå lite besviken över utformningen av detta interpellationssvar.
            I stort sett uppfattar jag det som en redovisning av vad som faktiskt
            har skett under senare år och de tankar som regeringen redan tidigare
            har redovisat när det har gällt domstolsorganisationen i landet.
          </note>
          <note>
            När jag hade läst det pressmeddelande som låg till grund för
            min interpellation avvaktade jag ett par veckor i väntan på att
            få besked om direktiv gällande den utvärdering man avser att göra.
            Anledningen var formuleringarna i själva pressmeddelandet, där
            det står att det finns skäl att göra en utvärdering av förändringar
            eller försämringar på grund av minskad lokal förankring.
          </note>
          <note>
            Jag tolkar det som att statsrådet har en lite annan inriktning
            än sin företrädare, som redan från början valde att gå till riksdagen
            och be om ett bemyndigande att genomföra en förändring successivt
            och fortlöpande och sedan komma tillbaka till riksdagen och redovisa
            vad man faktiskt har gjort eller vad man, i vissa fall, avser
            att göra i framtiden.
          </note>
          <note>
            Från vår sida har vi varit kritiska mot själva handläggningen
            av denna fråga. Vi tycker att det är rimligt att se över domstolsorganisationen.
            Vi kan också ställa upp bakom en hel del av de principer både
            statsrådet och hans företrädare har redovisat som ska ligga till
            grund för en framtida domstolsorganisation, men vi tycker att
            det är lämpligt att göra en sådan bedömning i ett sammanhang och
            inte genomföra, som vi uppfattar det, ad hoc-lösningar beroende
            på tillfälliga situationer. Det mest extrema är att man, när en
            domare går i pension, lägger ned tingsrätten därför att man inte
            kan rekrytera en efterträdare, som har skett i något fall.
          </note>
          <note>
            Vi vill alltså ha grundläggande principer för vilka idéer som
            ska ligga till grund för vår domstolsorganisation, där också frågan
            om den lokala förankringen ska finnas med.
          </note>
          <note>
            Redan innan förändringen som påbörjades för några år sedan hade
            vi i vårt land, i förhållande till jämförbara länder, relativt
            få lokala domstolar med tanke på antalet invånare i respektive
            domsaga eller motsvarande. Vi kan jämföra t.ex. med Norge, Danmark
            eller Finland, eller än hellre med en del länder på kontinenten.
          </note>
          <note>
            Detta har tidigare i varje fall inte ansetts vara en fördel.
            Det har i vissa sammanhang naturligtvis inneburit att frågan om
            den lokala förankringen har fått lösas på andra sätt.
          </note>
          <note>
            Förändringen av domstolarnas arbetsuppgifter, då man plockade
            bort bl.a. inskrivningsverksamheten och bouppteckningsverksamheten,
            var motiverad med hänsyn till de stora domstolarnas behov. Men
            de små domstolarna fick ett minskat tjänsteunderlag för sin verksamhet,
            som inte diskuterades utifrån domstolarnas dömande uppgifter utan
            enbart utifrån domstolarnas administrativa uppgifter.
          </note>
          <note>
            De två frågor jag ställde, fru talman, avsåg inte innehållet
            eller de grundläggande principerna för domstolsorganisationen
            i framtiden - jag förstår att statsrådet kan ha svårt att svara
            på sådana frågor nu -
          </note>
          <note>
            utan hur regeringen tänker hantera frågan formellt.
          </note>
          <note>
            Kommer man att bedöma förändringar och försämringar i den lokala
            förankringen på de orter där tingsrätten eller domstolen redan
            lagts ned på samma sätt som man bedömer situationen på de orter
            där det inte ska ske någon förändring? Kommer man i framtiden
            att ge riksdagen möjlighet att ta ställning till en samlad princip
            för hur vi ska organisera domstolsväsendet i vårt land?
          </note>
          <note type="speaker">
            Anf. 37 JOHAN PEHRSON (fp):
          </note>
          <note>
            Fru talman! Det är glädjande att vi nu får en utvärdering av
            dessa reformer som också är sanktionerad av justitieministern.
            Det skulle behövas mer sådant på andra områden av regeringens
            verksamhet.
          </note>
          <note>
            Domstolsverket och regeringen har under ganska lång tid kört
            sitt eget tingsrättsrace, trots protester bl.a. här i kammaren.
            En utvärdering är bra, även om den kommer i senaste laget.
          </note>
          <note>
            Dock har flera personer med ansvar för Domstolsverket fullföljt
            sin planering på den linje man har varit inne på. Man trodde att
            det skulle fortsätta så och inte att man skulle stoppas av någon
            utredning.
          </note>
          <note>
            T.ex. har Örebro tingsrätt med anledning av detta anskaffat ett
            centralt bankpalats, som sannolikt skulle inrymma Karlskoga och
            Lindesbergs tingsrätter.
          </note>
          <note>
            Ryckigheten i ordergivningen leder nu till en hel del merkostnader.
            Jag hoppas att det inte drabbar domstolarna och undrar om justitieministern
            har någon synpunkt på det.
          </note>
          <note>
            Den lokala förankringen är väldigt viktig. Jag kan leva med större
            domkretsar med tingsställen eller verksamhet på flera platser,
            men en intressant aspekt är lekmannainflytandet. En viktig tanke
            bakom systemet med nämndemän är att de ska ha en viss lokal förankring.
            Ska man samla allting i ett enda justitiepalats i varje län? Jag
            vet inte vilka visioner som har funnits på Justitiedepartementet
            eller Domstolsverket.
          </note>
          <note>
            Det vore kul att höra justitieministerns syn på den frågan.
          </note>
          <note>
            Anf. 38 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! När vi nu ska göra en utvärdering vill jag inte säga
            saker som kan uppfattas som förutfattade meningar eller som att
            jag spekulerar i hur det ska bli. Det är möjligt att jag är extra
            försiktig, men jag vill vara det. Jag tycker att det är viktigt
            att man gör en ordentlig utvärdering av det som har skett, med
            undantag för det som gäller Stockholms tingsrätt. Det är också
            viktigt att det genomförs av en myndighet som inte på något sätt
            kan föranleda misstankar om förutfattade meningar.
          </note>
          <note>
            Regeringen återkommer, som jag sade, självklart till riksdagen
            med information om resultatet av denna utvärdering och om hur
            regeringen ser på den fortsatta reformeringen av tingsrättsorganisationen.
          </note>
          <note>
            Det finns alltid skäl för och skäl emot att lägga samman tingsrätter.
            Men det är just denna utvärderings resultat som kommer att ligga
            till grund för det fortsatta arbetet.
          </note>
          <note>
            Jag har avsikten att informera riksdagen om allt som sker i denna
            fråga alldeles öppet.
          </note>
          <note type="speaker">
            Anf. 39 LARS ELINDERSON (m):
          </note>
          <note>
            Fru talman! Jag får ha respekt för justitieministerns ambition
            att vara opartisk i denna fråga. Jag uppfattar det fortfarande
            positivt, på samma sätt som jag uppfattade pressmeddelandet, och
            tror att man med öppet sinne prövar eventuella fortsatta förändringar
            av domstolsorganisationen.
          </note>
          <note>
            Jag tycker att frågan om riksdagens uppgift och roll är viktig
            i sammanhanget. Jag skulle vilja - det bör inte påverka själva
            utvärderingen - att justitieministern tar ett resonemang kring
            den frågan.
          </note>
          <note>
            Den stora principfråga som vi har varit oeniga om när det har
            gällt domstolsorganisationen under de senaste åren är frågan om
            regeringens och Domstolsverkets bemyndigande att i efterhand rapportera
            förändringar i domstolsorganisationen. Jag tycker inte att det
            är en riktig princip. Om man efter den utvärdering som nu kommer
            att ske har grunderna för hur organisationen ska se ut tycker
            jag, återigen, att riksdagen ska få en möjlighet att ta ställning
            till en samlad bild av vilken indelning i domsagor och domkretsar
            vi ska ha i det här landet. Det är viktigt inte minst för att
            vi också ska kunna ta ställning till andra aspekter av förändringar
            i domstolsorganisationen. Det gäller t.ex. det förhållandet att
            de lokala domstolarna också är en del av infrastrukturen på många
            små orter.
          </note>
          <note>
            När det gäller den kommun som jag kommer ifrån kan vi konstatera
            att uppdragen till de lokala advokaterna i stort sett försvann
            när tingsrätten försvann för bara några månader sedan. Så är det.
            Åklagarna och domstolarna engagerar oftare advokater som är sysselsatta
            på samma ort som domstolarna är belägna i. I
          </note>
          <note>
            min kommun har det inneburit att advokaterna nu överväger att
            flytta sin verksamhet. En grannkommun, Ulricehamn, genomgick samma
            förändring
          </note>
          <note>
            1974. Det finns i dag ingen praktiserande advokat i
          </note>
          <note>
            Ulricehamn. Jag tror att det fanns sex eller sju stycken förut.
            Det här är en förändring som också måste vägas in i den bedömning
            som vi gör när vi diskuterar den framtida domstolsorganisationen.
          </note>
          <note>
            Jag skulle gärna vilja ha åtminstone ett litet resonemang kring
            hur frågan ska hanteras i framtiden.
          </note>
          <note type="speaker">
            Anf. 40 JOHAN PEHRSON (fp):
          </note>
          <note>
            Fru talman! Jag vill återkomma till frågan om det finns några
            synpunkter på att den dömande verksamheten i t.ex. Örebro tingsrätt
            inte ska bli lidande av den ryckighet som har föranletts av ordergivningen
            och de snabba kasten. Likadant undrar jag om det finns några synpunkter
            på lekmannainflytandet i domstolarna när det gäller behovet av
            att det är lite lokalt. Det kan bli problem om alla nämndemän
            ska samlas på ett enda ställe per län.
          </note>
          <note>
            Anf. 41 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Om det här på något sätt skulle fortsätta, vilket
            jag vill understryka att vi inte vet någonting om, kommer riksdagen
            att få information inför föreslagna förändringar. Jag ser inga
            som helst skäl till att vi inte skulle ha största möjliga öppenhet.
            Men jag vill understryka att vi nu har en utvärdering. Vi får
            se vad den leder till.
          </note>
          <note>
            När det sedan gäller Örebro vet jag inte. Men att det här stannar
            upp och att vi gör en utvärdering skulle i och för sig kunna innebära
            att det blir en oro på olika ställen där man har förväntat sig
            det ena eller det andra. Men det viktigaste är att vi nu får en
            ordentlig utvärdering och att den görs så ordentligt att den kan
            ligga till grund för ett eventuellt fortsatt reformarbete eller
            för att vi kommer fram till att det inte ska göras något mer.
            Det är det som det är fråga om.
          </note>
          <note>
            Jag hoppas att herrarna är nöjda med det svar som jag kan ge
            i dag. Jag kommer att informera om direktiven och det fortsatta
            reformarbetet så fort som möjligt.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.23 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            7 § Svar på interpellation 2001/02:63 om EU-
          </note>
          <note>
            lagstiftning mot terrorism
          </note>
          <note>
            Anf. 42 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Sven-Erik Sjöstrand har frågat mig vilka åtgärder
            som jag, på ett antal punkter, avser att vidta när det gäller
            arbetet inom EU med rambesluten om åtgärder för att bekämpa terrorism
            och om en europeisk arresteringsorder.
          </note>
          <note>
            Sven-Erik Sjöstrand har således frågat mig om jag avser att verka
            för att en politisk överenskommelse om förslagen inte träffas
            vid rådsmötet den 6-7 december samt om jag avser att vidta några
            andra åtgärder för att garantera att de nationella parlamenten
            bereds tillfälle att göra en grundläggande analys av förslagen.
          </note>
          <note>
            Han har vidare frågat mig, särskilt mot bakgrund av det förslag
            till granskningspanel som framförts av
          </note>
          <note>
            Human Rights Watch, vilka åtgärder jag avser att vidta för att
            åstadkomma en grundlig rättslig analys av förslagen och deras
            implikationer för rättssäkerhet och mänskliga rättigheter.
          </note>
          <note>
            Sven-Erik Sjöstrand har även frågat mig om jag avser att motsätta
            mig förslaget till definition av terrorism. Slutligen har han
            frågat mig om jag kommer att motsätta mig att kravet på dubbel
            straffbarhet tas bort i rambeslutet om en europisk arresteringsorder
            samt på vilket sätt jag avser att garantera EU-
          </note>
          <note>
            medborgarnas rätt att söka asyl i ett annat EU-land.
          </note>
          <note>
            Det har nu gått drygt två månader sedan terroristattackerna i
            USA den 11 september. Ingen har hittills tagit på sig skulden,
            och ingen har försökt att förklara motiven. Alla konsekvenser
            av det som hänt kan vi inte överblicka ännu. Att effekterna blir
            kännbara såväl nationellt som internationellt är däremot uppenbart.
          </note>
          <note>
            Regeringen gör allt som står i dess makt för att de skyldiga
            ska kunna spåras och straffas. Vi bidrar också med full kraft
            till arbetet med att förhindra att någonting liknande händer igen,
            i USA, i Sverige eller någon annanstans i världen.
          </note>
          <note>
            Sverige stöder därför alla strävanden som görs för att analysera
            vilka åtgärder som behöver vidtas för att effektivisera kampen
            mot terrorism. I det arbetet är det naturligt att man inom EU
            säkerställer att medlemsstaternas lagstiftning är så utformad
            att den inte kan utnyttjas för att begå terroristbrott. Det finns
            därför ett mervärde i att på EU-nivå utforma gemensamma definitioner
            av vilka handlingar som ska anses utgöra terroristbrott, att förutsättningarna
            för att överlämna misstänkta personer förbättras och att det sker
            snabbare. På så sätt skapas ett gemensamt rättsområde som underlättar
            det rättsliga och polisiära samarbetet.
          </note>
          <note>
            För att kunna träffa en överenskommelse om rambesluten den 6-7
            december krävs att enighet nås i alla frågor. Om så sker ser jag
            ingen anledning att motsätta mig en politisk överenskommelse.
            En sådan överenskommelse sker för Sveriges del med förbehåll för
            riksdagens godkännande.
          </note>
          <note>
            Jag anser att den svenska riksdagen har goda möjligheter att
            ta del av och påverka förhandlingsarbetet. Företrädare för Justitiedepartementet
            träffar med jämna mellanrum ledamöterna i justitieutskottet dels
            vid utskottets ordinarie sammanträden, dels vid möten med utskottets
            EU-grupp. Vid dessa möten ges information om förhandlingsläget
            och ledamöterna får möjlighet att ställa frågor och lämna synpunkter.
          </note>
          <note>
            Dessutom redogör jag i EU-nämnden inför varje rådsmöte för vilka
            frågor som ska behandlas och vilken position jag anser att Sverige
            ska inta. Även vid dessa sammanträden ges möjlighet att föra fram
            de synpunkter man anser ska vara styrande för det svenska förhandlingsarbetet.
          </note>
          <note>
            Det är självklart att de åtgärder som vidtas i EU
          </note>
          <note>
            för att skydda medborgarna mot terrorism måste uppfylla våra
            krav på rättssäkerhet och skyddet av de grundläggande fri- och
            rättigheterna. Förslaget från
          </note>
          <note>
            Human Rights Watch om inrättandet av en granskningspanel rör
            formerna för insyn i EU:s förhandlingsarbete. Det är väl känt
            att Sverige aktivt arbetar för att förhandlingarna i rådet ska
            präglas av så stor öppenhet som möjligt.
          </note>
          <note>
            Vid ministerrådets möte den 16 november träffades en politisk
            överenskommelse om definitionen av terroristbrott. Den är utformad
            på ett sådant sätt att brottslighet i samband med opinionsbildning,
            såsom upplopp i samband demonstrationer och andra former av civil
            olydnad, inte omfattas. På svenskt initiativ kommer rådet dessutom
            att anta en deklaration där detta uttryckligen anges.
          </note>
          <note>
            Att ta bort kravet på dubbel straffbarhet, dvs. att gärningen
            även är straffbar i den stat som ska överlämna en person, är givetvis
            inget självändamål. Men erfarenheterna har visat att just detta
            krav tenderar att fördröja och försvåra ett effektivt rättsligt
            samarbete.
          </note>
          <note>
            Om vi ska kunna uppnå målet med ett område av frihet, säkerhet
            och rättvisa måste vi överväga hur vi ska kunna undanröja hinder
            av detta slag. Vi ställer inte upp ett sådant krav när vi utlämnar
            någon till våra nordiska grannar. Enligt min mening bör samma
            synsätt få genomslag inom EU.
          </note>
          <note>
            Förslaget medför inte på något sätt att medlemsstaternas skyldigheter
            att pröva en persons skyddsbehov enligt Genèvekonventionen inskränks.
            Förslaget ger också uttryckligen en möjlighet för en medlemsstat
            att temporärt avbryta tillämpningen av rambesluten mot en medlemsstat
            som vid upprepade tillfällen åsidosätter grundläggande mänskliga
            rättigheter.
          </note>
          <note>
            För att kunna förebygga och bekämpa terrorism krävs åtgärder
            på många plan, men en viktig beståndsdel är att lagstiftningen
            innehåller de verktyg som krävs, både i Sverige och inom ramen
            för det internationella samarbetet. Detta arbete måste dock ske
            på ett sådant sätt att rättstatens principer upprätthålls. Vi
            får inte låta våra egna åtgärder spä på den rädsla och osäkerhet
            i samhället som terrordåden redan har skapat. Då skulle vi bara
            spela terroristerna i händerna. Kampen mot terrorism måste föras
            med demokratins medel.
          </note>
          <note type="speaker">
            Anf. 43 SVEN-ERIK SJÖSTRAND (v):
          </note>
          <note>
            Fru talman! Först vill jag tacka justitieministern för svaren
            på mina frågor. Nu är jag i och för sig inte helt nöjd med svaren.
            Men de kanske kan kompletteras under debatten.
          </note>
          <note>
            Efter den ohyggliga terrorattacken i New York den 11 september
            har arbetet med att anta ett antal rättsakter inriktade på bekämpandet
            av brottslighet inklusive terrorism starkt påskyndats. Dagordningen
            för hur detta ska göras tycks sättas i USA och i EU
          </note>
          <note>
            och accepteras i ett slag. Det som får stryka på foten är demokratin
            och rättssäkerheten. Det finns också många som har reagerat på
            liknande sätt i EU-
          </note>
          <note>
            parlamentet.
          </note>
          <note>
            I svaret skriver justitieministern att det är naturligt att man
            inom EU säkerställer att medlemsstaternas lagstiftning är så utformad
            att den inte kan utnyttjas för att begå terroristbrott. Även om
            jag inte är någon jurist vill jag säga att lagstiftningen hela
            tiden är en balansgång och en avvägning mellan vad som är möjligt
            och rimligt med tanke på rättstradition, graden av öppenhet i
            samhället, rättssäkerhet och att människor inte ska dömas bara
            på grund av misstankar.
          </note>
          <note>
            Att till hundra procent skydda sig mot brottslighet eller terrorism
            är säkert omöjligt om vi inte vill ha en verklig polisstat där
            människors frihet är starkt åsidosatt. Att förändra i grundläggande
            lagstiftning är stora saker. Det är inte bara att EU:s statschefer
            eller justitieministrar träffas intensivt under några månader
            för att uppnå politisk enighet.
          </note>
          <note>
            När en sådan fruktansvärd terrorattack drabbar ett land drabbas
            landet av både sorg och panik. Kanske det också råder vissa panikstämningar
            i EU. Det verkar som att ni justitieministrar har erhållit en
            beställning på en strängare lagstiftning och att resultatet ska
            nås mycket snabbt utan folklig debatt. Vilken legitimitet leder
            ett sådant agerande till?
          </note>
          <note>
            Rättssystemen skiljer sig väldigt mycket åt inom
          </note>
          <note>
            EU. Ett exempel på det är en dom i AD. Det var en person i Sverige
            som blev avskedad på grund av att personen hade blivit dömd i
            Italien. AD ansåg att domen var så dåligt underbyggd att man inte
            kunde räkna med den. Detta tyder inte på ett pålitligt rättssystem.
            Men det har förhoppningsvis förbättrats i
          </note>
          <note>
            Italien.
          </note>
          <note>
            Hur är det i kandidatländer som Rumänien, Polen och Tjeckien?
            Kan man lita på varandras rättssystem så mycket att man kan ömsesidigt
            erkänna dem och lita på att utlämningen enligt en europeisk arresteringsorder
            är helt okej? Kommer det att vara tillräckliga undantag för den
            europeiska arresteringsordern?
          </note>
          <note>
            När det sedan gäller förslaget till rambeslut är
          </note>
          <note>
            Sveriges ståndpunkt bra att iaktta återhållsamhet med vad som
            ska betecknas som terrorism. Beteckningen terrorism måste förbehållas
            handlingar som leder till att människor dödas, allvarligt skadas
            eller utsätts för allvarlig fara. Det gäller också handlingar
            som leder till omfattande förstörelse eller som injagar skräck
            hos befolkningen.
          </note>
          <note>
            En mycket viktig gränsdragning måste gälla sådan brottslighet
            som sker i syfte att bilda politisk opinion men som inte bör betecknas
            som terrorism.
          </note>
          <note>
            Av interpellationssvaret ser vi att rådet på svenskt initiativ
            ska anta en deklaration där detta uttryckligen anges. Eftersom
            jag vet att justitieministern har varit
          </note>
          <note>
            - kanske är han fortfarande det - en mycket bra fotbollsspelare
            vill vi i Vänsterpartiet tacka ministern för detta mål.
          </note>
          <note type="speaker">
            Anf. 44 ALICE ÅSTRÖM (v):
          </note>
          <note>
            Fru talman! Också jag vill inleda med att tacka ministern för
            svaret. Jag ser det som väldigt positivt att Sverige nu delvis
            har lyckats i arbetet inom EU
          </note>
          <note>
            när det gäller att begränsa risken för att politisk opinionsbildning
            kan definieras som terrorism.
          </note>
          <note>
            Samtidigt, fru talman, vill jag lyfta upp problemet med definitionen
            av terrorism. Det här är inte någonting som är nytt, utan det
            har diskuterats i FN i väldigt många år. Sett till definitionen
            av terrorism är de flesta brott som det talas om egentligen tidigare
            straffbelagda - mord, tagande av gisslan, utpressning osv. Det
            här är alltså redan brott. Men sedan har vi gränsdragningen när
            det gäller om man ska bedöma det som terrorism.
          </note>
          <note>
            I EU-diskussionen är brott terroristiska när de begås medvetet
            mot ett land, mot dess institutioner eller folk, i syfte att hota
            eller skrämma. Det gäller då politiska, ekonomiska och sociala
            strukturer eller samhällssystemet. Det handlar egentligen om gärningsmannens
            motiv. Sådana definitioner är aldrig juridiskt problemfria.
          </note>
          <note>
            I just denna diskussion är det oerhört viktigt att få en riktigt
            juridisk stringens i förslaget. När vi i riksdagen får information
            i justitieutskottet och i EU-
          </note>
          <note>
            nämnden är det ständigt ett förhandlingsarbete som pågår. Delvis
            vet vi Sveriges ställningstagande och vilka linjer man tänker
            driva från svenskt håll, men vad förhandlingarna sedan slutar
            i och exakt hur lagstiftningen, formuleringarna, kommer att se
            ut har vi ingen möjlighet att här ta ställning till.
          </note>
          <note>
            Fru talman! Det är också problem när det gäller den europeiska
            arresteringsordern. Vi har fått väldigt mycket information om
            detta förslag. Tyvärr har förslaget förändrats i stort sett från
            gång till gång när vi fått information; detta utifrån förhandlingsläget.
          </note>
          <note>
            Från början var det en negativ lista. Man skulle lista vilka
            brott som inte skulle vara med. Nu är vi inne på en positiv lista.
            Där listas vilka brott som ska tillhöra.
          </note>
          <note>
            Man diskuterar undantagsregler osv.
          </note>
          <note>
            Det är en omöjlighet för oss i riksdagen, i justitieutskottet
            och i de politiska partierna, att över huvud taget inta en ståndpunkt
            utifrån en information där mycket viktiga delar saknas.
          </note>
          <note>
            I diskussionen vill jag också, fru talman, när det gäller den
            europeiska arresteringsordern lyfta upp att vi inte riktigt kan
            se att likheten - vi har ju inte har sådana här krav mellan de
            nordiska länderna - skulle kunna vara giltig rent generellt. Inom
            EU har vi ju också olika rättssystem. Vi har det anglosachsiska
            rättssystemet. Vi har det franska rättssystemet. Vi har det rättssystem
            som finns i Norden. Det är alltså stora olikheter. Där ser vi
            i Vänsterpartiet stora problem med att kunna ta ställning till
            ett förslag innan det över huvud taget är ordentligt utrett.
          </note>
          <note>
            När det gäller den sista lilla möjligheten, att man från ett
            medlemsland temporärt ska kunna avbryta tillämpningen om grundläggande
            mänskliga rättigheter åsidosätts, undrar jag om justitieministern
            anser att
          </note>
          <note>
            Storbritanniens beslut om att kunna hålla människor häktade under
            obegränsad tid vid vissa tillfällen skulle vara en anledning till
            att faktiskt avstå från tillämpningen om detta skulle genomföras.
          </note>
          <note type="speaker">
            Anf. 45 JOHAN PEHRSON (fp):
          </note>
          <note>
            Fru talman! Det är glädjande att det inom EU går framåt på det
            rättsliga området. Däremot är orsaken till att det nu går framåt
            självklart mindre glädjande.
          </note>
          <note>
            Några av de värsta stolpskotten i de utkast som vi sett i justitieutskottet
            har av justitieministern ensam, eller i samarbete med andra, motats
            i grind. Jag har några undringar angående främjandet, inte själva
            definitionen av terroristbrott. Kanske kunde justitieministern
            nämna något om vad som hänt i det avseendet, för det har jag inte
            sett några kommentarer om. Likaså gäller det tanken på att börja
            tillämpa detta med kronvittnen och hur de diskussionerna artar
            sig.
          </note>
          <note>
            Som föregående talare var inne på ger utvecklingen i vissa medlemsstater,
            t.ex. England, verkligen anledning till oro när det gäller den
            europeiska arresteringsordern. Också här blir det intressant att
            se var vi slutligen landar, med tanke på det kattrakande fram
            och tillbaka som tydligen försiggår på sammanträdena. En anledning
            till att man är lite orolig är också att man inte vet hur det
            slutar förrän det blir en slutförhandling. Justitieministern går
            då in i ett rum och kommer sedan ut med en överenskommelse som
            vi då har att leva med.
          </note>
          <note>
            En annan del, som egentligen inte berör den fråga som behandlas
            här - terroristpaketet - gäller frysningen av vissa finansiella
            tillgångar; detta efter det här med FN:s sanktionskommitté. Detta
            har ju drabbat vissa människor i vårt land. Jag har inte särskilt
            svårt att leva med att man slår till och belägger egendom med
            kvarstad. Däremot blir det häpnadsväckande att kunna konstatera
            att det inte finns några som helst möjligheter till överprövning.
            Såvitt jag förstår kan de här tillgångarna i praktiken vara frysta
            hur länge som helst. Därför hoppas och förutsätter jag att justitieministern
            med kraft tar upp detta även i sina samtal med övriga justitieministrar
            på EU-nivå. Jag skulle gärna vilja ha en kommentar också om det.
          </note>
          <note>
            Anf. 46 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Vi får väl se om jag hinner med allting denna gång.
            Om inte får jag ta fortsättningen nästa gång.
          </note>
          <note>
            Självklart förhandlar jag inte ensam om de här sakerna, utan
            mycket har gjorts tidigare. Jag tycker att det är oerhört viktigt
            att vi fick med den här definitionen i EU. Det var nämligen en
            ganska förvirrande diskussion där en del sade: Självklart ska
            vi undanta demokratiska rättigheter. Ja, vi får verkligen hoppas
            att man har den inställningen, men det var inte det som det var
            fråga om. När man utövar de demokratiska rättigheterna och ändå
            begår brott är det inte terrorism. Det har vi nu uttryckligen
            fått inskrivet.
          </note>
          <note>
            Sedan en annan sak som inte riktigt har kommit fram. Det är helt
            riktigt så som det beskrivs här. Det förhandlas, förhandlas och
            förhandlas. För svensk del var det väldigt mycket i fredags. Jag
            tyckte att det kändes fel att jag själv skulle ingå, även om det
            bara var en politisk överenskommelse. Därför lade jag också en
            parlamentarisk granskningskontroll, alltså just för att få en
            överblick. Dessutom översätts det ibland på ett sätt som man inte
            är riktigt nöjd med.
          </note>
          <note>
            Definitionen av terrorism tycker jag ändå - såvitt nu kan överblickas
            - har landat väldigt bra. Vi har fått med de saker som vi ville
            ha med. Danmark förde in en sak som också diskuterades i EU-nämnden,
            nämligen att frihetskämpar ska undantas - vi diskuterade bl.a.
            ANC, och Danmark har ju sin andravärldskrigshistoria att tänka
            på. Jag tycker att det var bra, för det var de här sakerna som
            var viktiga.
          </note>
          <note>
            Det är riktigt att den europeiska arresteringsordern har ändrats
            och den kommer säkert att ändras igen, vilket på sitt sätt kan
            beklagas. Det här är något som många länder har stora bekymmer
            med. England har nämnts här som ett exempel. Jag håller med om
            att
          </note>
          <note>
            England går alldeles för långt. Dessutom har man nu begärt undantag
            från Europakonventionen. Man har stora problem när det gäller
            dubbel straffbarhet.
          </note>
          <note>
            De här sakerna har andra länder mycket större problem med än
            vad Sverige har. Vi ändrar oss inte så mycket. Vi kan dock konstatera
            att det förändras vid varje diskussion och vid varje möte i Coreper,
            när det gäller artikel 36 osv. Det kommer säkert att ändras igen.
            Vad som blir kvar får vi väl så småningom se.
          </note>
          <note>
            Likaså gäller det vilka undantagen då kommer att vara. För svensk
            del har vi redan sagt att det är oacceptabelt att tänka sig att
            lämna ut personer som inte ens är straffmyndiga, som redan är
            straffade osv. Låt oss återkomma till den saken! Vi har alltså
            inte ingått någon överenskommelse, utan det har diskuterats om
            listor. Det är ungefär där som det slutade.
          </note>
          <note>
            Vad gäller frysning av tillgångar tror jag att vi alla känner
            en viss frustration över ett system som är olikt det svenska.
            Samtidigt är det i enlighet med FN-
          </note>
          <note>
            stadgan. Problemet är att detta sedan den
          </note>
          <note>
            11 september är riktat direkt mot enskilda personer.
          </note>
          <note>
            Jag föreslår inte att vi ska gå tvärtemot FN. Däremot tycker
            jag att vi ska ha kurage, att vi ska våga, att ifrågasätta den
            ordning som nu förs. Är det verkligen rätt tidpunkt? Kan man verkligen
            på 48 timmar gå igenom alla de här personerna? Vad har man för
            möjlighet att begära rättelse? Vad är det för underlag?
          </note>
          <note>
            Vad behövs från de här länderna om det krävs ytterligare material?
          </note>
          <note>
            Därför har vi på Justitiedepartementet och Utrikesdepartementet
            nu tillsatt en arbetsgrupp - arbetet påbörjas i dag - som har
            till syfte att bjuda in de andra nordiska länderna för att se
            över just rättssäkerheten vad gäller de beslut som vi inte själva
            kan påverka i Sverige.
          </note>
          <note type="speaker">
            Anf. 47 SVEN-ERIK SJÖSTRAND (v):
          </note>
          <note>
            Fru talman! I samband med den här diskussionen talar vi också
            om att införa militärdomstolar, att listor på misstänkta terroristorganisationer
            dyker upp, enskilda personers tillgångar fryses och misstankar
            riktas mot personer och organisationer utan klara bevis. Såvitt
            jag vet har över 1 000 personer blivit arresterade efter attentaten
            i USA, och bevisen tycks inte vara vare sig starka eller klara
            i många av dessa fall. Det kan inte så vi vill att det ska gå
            till inom EU.
          </note>
          <note>
            Det enda man kan se klart i denna dimma av alla förslag som dyker
            upp är att vi med raketfart är på väg att skapa en gemensam rättsordning,
            ett rättssamhällets EMU utan folkomröstning, utan att få en ordentlig
            offentlig debatt, och debatten är viktig.
          </note>
          <note>
            I fredags och lördags hade Sveriges riksdag förmånen att ha Europas
            talmän samlade till konferens här i Riksdagshuset. Såvitt jag
            förstår blev en viktig slutsats av denna konferens att de nationella
            parlamenten måste få försvara och förstärka sin roll, värna dialogen
            med medborgarna i det europeiska och internationella samarbetet
            samt att de nationella parlamenten måste stärka sin roll. Det
            är därför det är viktigt att ha den här debatten.
          </note>
          <note>
            Det behövs en analys, och det behövs verkligen en samhällsdebatt
            i dessa frågor. Det är trots allt så att vi här i riksdagen är
            lagstiftare. Men det är svårt när vi inte kan få all den information
            som behövs och när vi inte kommer så nära EU:s arbete. Det är,
            som Alice var inne på, svårt. Att ha fyra fem olika variationer
            av vissa rambeslut och få tillgång till all information, få den
            uppdaterad och ställa de rätta frågorna är inte det lättaste.
          </note>
          <note>
            I svaret säger justitieministern att den 16 november träffades
            en politisk överenskommelse om definitionen av terroristbrott.
            Denna definition har jag ännu inte sett, och jag sitter ändå med
            i EU-nämnden och är ersättare i justitieutskottet. Vem har sett
            artiklarna i detta förslag? Jag tror inte att så många i riksdagen
            har gjort det, och ändå är det här en politisk överenskommelse.
          </note>
          <note>
            När det gäller informationen är det naturligtvis bra att Justitiedepartementet
            har en kontinuerlig dialog med justitieutskottet. Den dialogen
            är väldigt bra.
          </note>
          <note>
            Själv är jag med som Vänsterpartiets representant i justitieutskottets
            EU-grupp. Vi brukar ha ungefär fyra möten per riksdagsår. Den
            information som vi får är bra, men det blir bara synpunkter och
            information.
          </note>
          <note>
            Det är inte så att man fattar några beslut. Den informationen
            med några enstaka ledamöter kan aldrig leda till en allsidig och
            kritiskt analyserande debatt som vi kan ha när frågan hanteras
            och bereds i riksdagen. Debatten bör också i största möjliga utsträckning
            ske offentligt, så att dialog kan skapas med fler i samhället.
            Det är den tradition som vi har i Sverige, och därför känns det
            jättekonstigt när vi ser att mer och mer tas av EU, mer och mer
            tas av er som är statsråd. Visst, ni kan vara duktiga, men jag
            tror att många av oss som är förtroendevalda vill delta i den
            debatten. Vi tycker också att det är oerhört viktigt att grupper
            som Amnesty och andra frivilliggrupper är med och diskuterar,
            och naturligtvis måste våra lagexperter vara med i den diskussionen.
          </note>
          <note type="speaker">
            Anf. 48 ALICE ÅSTRÖM (v):
          </note>
          <note>
            Fru talman! Det är mycket glädjande att man nu har tagit initiativ
            för att diskutera frågan om frysning av tillgångar och de problem
            som finns runt det.
          </note>
          <note>
            Mycket av det här bör ifrågasättas ur rättssäkerhetsaspekten
            - att inte ens veta var man ska kunna överklaga något beslut är
            en så grundläggande brist att det onekligen krävs en granskning
            och ett ifrågasättande.
          </note>
          <note>
            Jag är glad över att den svenska regeringen nu tittar på detta.
          </note>
          <note>
            Sedan vill jag lyfta fram en kritik som jag tycker är ganska
            viktig, och det gäller inte enbart den här lagstiftningen. Det
            här området är oerhört viktigt, och det har hänt väldigt mycket
            snabbt efter den 11 september. Vi diskuterar mycket informationen
            till justitieutskottet och EU-nämnden. Men det jag saknar är den
            offentliga debatten, att ha en möjlighet att inom partierna ha
            en mera djupgående debatt, att ha en debatt med allmänheten. Till
            skillnad från hur noga vi är när vi lagstiftar och förändrar,
            kriminaliserar någonting nytt i den svenska lagstiftningen normalt
            -
          </note>
          <note>
            det ligger ett förslag som skickas ut på remiss på många olika
            håll för att få in alla synpunkter och väga in dem - sker inget
            av det här arbetet på samma sätt när det gäller EU-arbetet, och
            ändå berör det så oerhört viktiga straffrättsliga områden och
            som trots allt är ganska långtgående och är steg i olika riktningar.
          </note>
          <note>
            Men man får inte en möjlighet att få det breda underlaget. När
            väl den politiska överenskommelsen har skett - även om vi här
            i riksdagen de facto ska fatta beslut om den exakta lagstiftningsändringen
            - är möjligheten att göra några enskilda förändringar i ett sådant
            förslag väldigt små. Man får i så fall frångå hela överenskommelsen.
            Det här blir en broms i ett förändringsarbete, något som kan vara
            viktigt.
          </note>
          <note type="speaker">
            Anf. 49 JOHAN PEHRSON (fp):
          </note>
          <note>
            Fru talman! Jag skulle bara vilja att justitieministern kort
            berörde kronvittnestanken som finns med i paketet. Det är en intressant
            avväg när det gäller effektivitet och rättssäkerhet och absolut
            inte självklart i den svenska rättstraditionen. Men det är eventuellt
            nödvändigt att hålla en sådan sak öppen för att verkligen med
            kraft kunna bekämpa terrorismen och framtida terrorism.
          </note>
          <note>
            Vad gäller debatten och förankringen kan jag konstatera att vi
            förhoppningsvis, jag och justitieministern, är på samma linje.
            En hel del av de här frågorna ligger på EU-nivå sedan några år.
            Några av oss tror att det är nödvändigt att de ska lösas där,
            för brottsligheten är gränsöverskridande. Då kommer man med nödvändighet
            fram till att en del av frågorna ska flyttas upp. Problemet med
            parlamentariskt inflytande handlar snarare om att vi saknar den
            gedigna, reella och hederliga konstitution som vi skulle vilja
            se i EU, som skulle ha en bra maktbalans och ge mer inflytande
            till parlamentet. Det sista var mera ett debattinlägg mot mina
            kolleger från Vänsterpartiet.
          </note>
          <note>
            Anf. 50 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Låt oss inte nu utveckla det här till en allmän EU-diskussion
            vilken jag gärna har i något annat sammanhang. Där tror jag att
            Socialdemokraterna och Folkpartiet står nära varandra och har
            samma inställning. Men jag föreslår att vi tar det vid ett annat
            sammanhang.
          </note>
          <note>
            Jag ska i stället svara på konkreta frågor. Kronvittnen - nej.
            Det är någonting som jag direkt är motståndare mot. Det var inte
            uppe till diskussion, men vår inställning är lika klar som tidigare.
            Jag vet att det finns andra länder som har det här problemet.
          </note>
          <note>
            Främjande är alltså förberedelse och försök, och jag tycker att
            det är helt rimligt att det ska vara med.
          </note>
          <note>
            Återigen vill jag ha en parlamentarisk granskning och kontroll.
            Det här ska inte gå vidare om inte EU-
          </note>
          <note>
            nämnden ger sitt stöd. Vi har alla möjligheter att utveckla en
            dialog. Vi har sagt att vi kommer när helst justitieutskottet
            kallar. Vi vet att det nu har begärts en riksdagsdebatt. Det är
            jättebra. Jag ställer upp på alla saker så långt det går, men
            vi är ändå inställda på att försöka nå en överenskommelse med
            de rättssäkerhetskrav som ställs den 6-7 december.
          </note>
          <note type="speaker">
            Anf. 51 SVEN-ERIK SJÖSTRAND (v):
          </note>
          <note>
            Fru talman! Jag tycker att det är glädjande att justitieministern
            är så positiv till att det ska vara en särskild debatt om den
            här frågan. Det kan lyfta upp det hela och bli en debatt som allmänheten
            kan ta del av.
          </note>
          <note>
            Vi tycker i Vänsterpartiet att det behövs ett internationellt
            samarbete för att komma åt och bekämpa terrorism, liksom det behövs
            mot den organiserade brottsligheten. Men det betyder inte att
            man ska harmonisera allting. Vi har våra rättstraditioner, där
            vissa saker går ganska långsamt. Det är fråga om stora komplicerade
            frågor. De är komplicerade också därför att vi bär med oss rättstraditionerna.
          </note>
          <note>
            Jag tror inte att man behöver vara jurist för att förstå det.
            Majoriteten av svenska folket ska förstå innebörden i lagen och
            tillämpningen av den. Det är oerhört viktigt.
          </note>
          <note>
            Regeringskansliet har gett ut broschyren Hur en lag kommer till.
            Den beskriver hur lagar stiftas i Sverige på ett lättfattligt
            sätt. Men verkligheten är ju lite mer komplex. Regeringskansliet
            bör nog snart ge ut en ny broschyr eftersom det har hänt mycket
            på det här området.
          </note>
          <note>
            En s.k. roadmap för rätts- och inrikesområdet är mycket omfattande.
            Utvecklingen går väldigt snabbt.
          </note>
          <note>
            Det är inte lätt för oss att ta del av all information.
          </note>
          <note>
            Såvitt jag har förstått var förslaget om en europeisk arresteringsorder
            tänkt för framtiden. State Watch nämner året 2010 som en tidpunkt
            för när ett sådant förslag kan genomföras. Man kan inte genomföra
            ett förslag av den typen på en månad utan att det bildas en stark
            opinion och utan att det kommer att begås stora fel i framtiden.
          </note>
          <note>
            Överläggningen var härmed avslutad.
          </note>
          <note>
            8 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Finansutskottets betänkanden 2001/02:FiU1 och
          </note>
          <note>
            FiU11
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Miljö- och jordbruksutskottets betänkande
          </note>
          <note>
            2001/02:MJU3 Svenska miljömål - delmål och åtgärdsstrategier
          </note>
          <note>
            Bostadsutskottets betänkande
          </note>
          <note>
            2001/02:BoU2 Överföring av fastighetstillbehör
          </note>
          <note>
            Arbetsmarknadsutskottets betänkande
          </note>
          <note>
            2001/02:AU2 Offentliganställdas bisysslor
          </note>
          <note>
            Konstitutionsutskottets betänkanden
          </note>
          <note>
            2001/02:KU5 Anslag som regeringen disponerar och fördelar
          </note>
          <note>
            2001/02:KU6 Redogörelse för behandlingen av riksdagens skrivelser
            till regeringen
          </note>
          <note>
            2001/02:KU12 Riksdagens arbetsformer
          </note>
          <note>
            Justitieutskottets betänkande
          </note>
          <note>
            2001/02:JuU3 Fortsatt giltighet av 1952 års tvångsmedelslag och
            lagen om hemlig kameraövervakning
          </note>
          <note>
            Lagutskottets betänkanden
          </note>
          <note>
            2001/02:LU1 Underhåll till barn som fyllt 18 år
          </note>
          <note>
            2001/02:LU3 Revisorer
          </note>
          <note>
            2001/02:LU4 Internationella frågor om makars och sambors förmögenhetsförhållanden
          </note>
          <note>
            2001/02:LU5 Likvidation av aktiebolag m.m.
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 november
          </note>
          <note>
            2001/02:87 av Marie Granlund (s) till näringsminister Björn Rosengren
          </note>
          <note>
            EU-regler vid nedläggning av fabriker
          </note>
          <note>
            2001/02:88 av Anders Ygeman (s) till justitieminister
          </note>
          <note>
            Thomas Bodström
          </note>
          <note>
            Åtgärder mot drogade förare
          </note>
          <note>
            den 20 november
          </note>
          <note>
            2001/02:89 av Maria Larsson (kd) till näringsminister Björn Rosengren
          </note>
          <note>
            BREV-utredningen
          </note>
          <note>
            2001/02:90 av Ulla-Britt Hagström (kd) till jordbruksminister
            Margareta Winberg
          </note>
          <note>
            Diskriminering av kvinnor vid barnafödande
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 27 november.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 november
          </note>
          <note>
            2001/02:228 av Johan Lönnroth (v) till kulturminister
          </note>
          <note>
            Marita Ulvskog
          </note>
          <note>
            Upphovsrätt
          </note>
          <note>
            2001/02:229 av Marietta de Pourbaix-Lundin (m) till jordbruksminister
            Margareta Winberg
          </note>
          <note>
            Jordbruksverket och kalvtransporter
          </note>
          <note>
            2001/02:230 av Marietta de Pourbaix-Lundin (m) till jordbruksminister
            Margareta Winberg
          </note>
          <note>
            Transporterna för exporterade kalvar
          </note>
          <note>
            2001/02:231 av Marietta de Pourbaix-Lundin (m) till statsrådet
            Ingegerd Wärnersson
          </note>
          <note>
            Rättssäkerhet och statsbidrag
          </note>
          <note>
            2001/02:232 av Ulla-Britt Hagström (kd) till utbildningsminister
            Thomas Östros
          </note>
          <note>
            Forskningsprogram om könsrelaterat våld
          </note>
          <note>
            2001/02:233 av Kenneth Lantz (kd) till finansminister
          </note>
          <note>
            Bosse Ringholm
          </note>
          <note>
            Handläggningstider för bouppteckningar
          </note>
          <note>
            den 20 november
          </note>
          <note>
            2001/02:234 av Jan Backman (m) till näringsminister
          </note>
          <note>
            Björn Rosengren
          </note>
          <note>
            Utbyggnad till dubbelspår i Lund
          </note>
          <note>
            2001/02:235 av Karin Svensson Smith (v) till miljöminister Kjell
            Larsson
          </note>
          <note>
            Västkustbanan
          </note>
          <note>
            2001/02:236 av Carina Hägg (s) till justitieminister
          </note>
          <note>
            Thomas Bodström
          </note>
          <note>
            Kameraövervakning av anställda
          </note>
          <note>
            2001/02:237 av Anita Sidén (m) till socialminister
          </note>
          <note>
            Lars Engqvist
          </note>
          <note>
            Tvångsvård av missbrukare
          </note>
          <note>
            2001/02:238 av Bertil Persson (m) till näringsminister Björn
            Rosengren
          </note>
          <note>
            Konkurrensneutralitet och flyg
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 27 november.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 november
          </note>
          <note>
            2001/02:150 av Stig Eriksson (v) till statsrådet Ulrica
          </note>
          <note>
            Messing
          </note>
          <note>
            Socialavgifter och ideella organisationer
          </note>
          <note>
            den 20 november
          </note>
          <note>
            2001/02:201 av Carl Fredrik Graf (m) till statsrådet
          </note>
          <note>
            Lars-Erik Lövdén
          </note>
          <note>
            Kommunala bostadsaktiebolag
          </note>
          <note>
            2001/02:205 av Annelie Enochson (kd) till socialminister Lars
            Engqvist
          </note>
          <note>
            Stöd till barn och ungdomar
          </note>
          <note>
            2001/02:206 av Anne Ludvigsson (s) till socialminister Lars Engqvist
          </note>
          <note>
            Riksförsäkringsverket och prissättning av läkemedel
          </note>
          <note>
            2001/02:211 av Marianne Jönsson (s) till socialminister Lars
            Engqvist
          </note>
          <note>
            Den neurologiska rehabiliteringen
          </note>
          <note>
            2001/02:220 av Rolf Olsson (v) till socialminister
          </note>
          <note>
            Lars Engqvist
          </note>
          <note>
            Medicinska insatser i hela landet
          </note>
          <note>
            2001/02:225 av Lars Gustafsson (kd) till socialminister Lars
            Engqvist
          </note>
          <note>
            Unga kvinnor och missbruk
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 27 november.
          </note>
          <note>
            13 § Kammaren åtskildes kl. 18.31.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.23 och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
