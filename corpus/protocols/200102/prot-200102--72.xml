<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--72</head>
          <docDate when="2002-02-20 00:00:00">2002-02-20 00:00:00</docDate>
        </div>
      </front>
      <body>
        <div>
          <note>
            19.00 - 21.43
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 14 februari.
          </note>
          <note>
            2 § Utökning av antalet suppleanter i kulturutskottet
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i kulturutskottet skulle utökas
            från 24 till 25.
          </note>
          <note>
            Kammaren medgav denna utökning.
          </note>
          <note>
            3 § Val av extra suppleant i kulturutskottet
          </note>
          <note>
            Företogs val av extra suppleant i kulturutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i kulturutskottet
          </note>
          <note>
            Maj-Inger Klingvall (s)
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2001/02:K76-K82 till konstitutionsutskottet
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Bostadsutskottets betänkanden 2001/02:BoU6 och
          </note>
          <note>
            BoU7
          </note>
          <note>
            Justitieutskottets betänkanden 2001/02:JuU18 och
          </note>
          <note>
            JuU19
          </note>
          <note>
            6 § Teracom AB - garanti och omstrukturering
          </note>
          <note>
            Föredrogs kulturutskottets betänkande 2001/02:KrU7
          </note>
          <note>
            Teracom AB - garanti och omstrukturering (prop.
          </note>
          <note>
            2001/02:76).
          </note>
          <note type="speaker">
            Anf. 1 INGER DAVIDSON (kd):
          </note>
          <note>
            Fru talman! Frågan om utbyggnaden av ett digitalt marknät är
            laddad. Debattens vågor har gått höga den senaste tiden. Det finns
            anledning att påminna om att beslutet att bygga ut ett digitalt
            marknät fattades av en riksdagsmajoritet som bestod av Folkpartiet,
            Centerpartiet och Socialdemokraterna. Året var 1997. Det är alltid
            lätt att vara efterklok, men när det beslutet togs ansåg i alla
            fall vi kristdemokrater att det var för tidigt och att det fanns
            för många osäkerhetsfaktorer med i bilden. Sverige är ett vidsträckt
            land med liten befolkning, och det är svårt att genomföra den
            här typen av strukturförändring före stora och folkrika länder
            som t.ex. Tyskland och Frankrike.
          </note>
          <note>
            I dag sker förändringsprocessen från analog till digital teknik
            över hela världen. Vi i Sverige är långt ifrån ensamma om att
            satsa på just marksänd digital
          </note>
          <note>
            TV, som man ibland kan få intryck av i debatten.
          </note>
          <note>
            Tvärtom pågår redan i dag sändningar via digitalt marknät i stor
            skala t.ex. i Storbritannien. I Norge behandlas frågan om utbyggnad
            av ett sådant nät just nu av Stortinget, och i Finland har man
            kommit så långt att man har lagt fast ett datum för när det analoga
            sändningsnätet ska släckas ned. I Spanien pågår sedan maj 2000
            testsändningar, och det digitala marknätet täcker 70 % av landets
            yta. T.o.m. Australien med sin glesa befolkning har fattat beslut
            om utbyggnad av just ett digitalt marknät.
          </note>
          <note>
            I en medievärld som karakteriseras både av systemintegration
            och av regional och internationell integrering är det viktigt
            att vi i Sverige inte halkar efter. Inom ett tiotal år kommer
            antagligen den digitala tekniken att vara om inte allenarådande
            så i varje fall kraftigt dominerande. Och om vi menar allvar med
            att Sverige ska vara en kunskapsnation med spetskompetens inom
            kommunikation och IT, måste vi vara en del av den utvecklingen.
            Oavsett vad man tycker om att riksdagen en gång valde att satsa
            just på ett digitalt marknät vore det inte särskilt klokt att
            avbryta utbyggnaden när miljardbelopp redan är investerade.
          </note>
          <note>
            I dag når det digitala marknätet 90 % av landets fasta befolkning.
            Vi kristdemokrater anser att det är nödvändigt inte minst i ett
            demokratiskt perspektiv att utbyggnaden fortsätter. Staten måste
            kunna garantera att alla hushåll kan nås av digitala TV-sändningar
            den dag det analoga nätet släcks ned. Ungefär 10 % av befolkningen
            kan alltså inte nås av sådana i dag. Det betyder flera hundratusen
            människor utspridda på ca
          </note>
          <note>
            30-40 % av landets yta.
          </note>
          <note>
            Även om man skulle vilja kan man inte uppnå full täckning med
            satellitsänd TV. De sändningarna når inte hus som ligger i skugga
            av berg, hus som ligger i en K-märkt miljö där de boende inte
            tillåts sätta upp parabolantenner eller hus som ligger så långt
            norrut att mottagning från satelliter som cirkulerar runt ekvatorn
            försvåras, för att nämna några exempel.
          </note>
          <note>
            Förutom av demokratiska skäl är en full utbyggnad även viktig
            i ett beredskapsperspektiv. En satellit är förhållandevis lätt
            att störa t.ex. genom riktade signaler. Ett marknät som är uppbyggt
            på ett stort antal punkter är mycket svårare att slå ut i sin
            helhet.
          </note>
          <note>
            Fru talman! Det som riksdagen i dag har att ta ställning till
            är det betänkande som behandlar garanti och omstrukturering av
            Teracom AB. Företaget som har ansvaret för att uppfylla riksdagens
            beslut och genomföra utbyggnaden av det digitala marknätet har
            bl.a. på grund av de kostnader som detta medför hamnat i en svår
            ekonomisk situation.
          </note>
          <note>
            Regeringen har avslagit företagets begäran om ett ägartillskott
            och i stället föreslagit att en kreditgaranti ska utfärdas med
            ytterligare 200 miljoner till totalt högst 2 miljarder kronor.
            Garantin ska lämnas mot en riskavspeglande avgift. Garantin skulle
            enligt regeringens förslag gälla t.o.m. oktober 2002. Förslaget
            om en tillfällig lånegaranti tillstyrks av majoriteten i kulturutskottet,
            och det har också tillstyrkts i finansutskottets yttrande till
            kulturutskottet. Kulturutskottet anser dock att garantin bör utsträckas
            att gälla t.o.m. den 31 december 2002, alltså ett par månader
            längre än det som regeringen föreslog.
          </note>
          <note>
            När detta är sagt är det bara att konstatera att lånegarantin
            förstås inte löser bolagets problem på lång sikt. Finansieringen
            och inriktningen måste också lösas långsiktigt. Utskottsmajoriteten
            vill därför att marknätet ska kunna användas för telekomsatsningar
            som ett sätt att öka bolagets lönsamhet. En omorganisation av
            bolaget med huvudinriktning mot kärnverksamheten, utförsäljning
            av några dotterbolag och utformning av ett sparprogram har redan
            inletts. Utskottet vill att riksdagen ska göra ett tillkännagivande
            som innebär att regeringen ska återkomma till riksdagen med en
            redovisning av Teracoms finansiella ställning och långsiktiga
            finansieringsbehov.
          </note>
          <note>
            Så här långt delar vi kristdemokrater majoritetens ställningstagande,
            men vi vill gå ett steg längre. Vår uppfattning är att Teracoms
            ägande bör breddas men att staten ska behålla majoritetsägandet.
            Breddningen behövs både för att få in nytt kapital och ny kompetens
            i företaget. Det går inte i längden att säga nej till ägartillskott
            utan att öppna andra möjligheter för kapitaltillskott. Bolaget
            behöver kapital för att kunna fullfölja riksdagens beslut, och
            det är bråttom.
          </note>
          <note>
            Jag yrkar bifall till reservation 4, där vi kräver att frågan
            om ett breddat ägande i Teracom AB skyndsamt ska utredas.
          </note>
          <note>
            Som jag inledningsvis konstaterade var vi kristdemokrater tveksamma
            till utbyggnaden av det digitala marknätet 1997. I dagsläget anser
            vi däremot att det är för sent att dra i handbromsen. Att i det
            läge som vi nu befinner oss i inte fullfölja utbyggnaden är oklokt
            ur såväl demokratisk och säkerhetsmässig som ekonomisk synvinkel.
          </note>
          <note type="speaker">
            Anf. 2 JAN BACKMAN (m):
          </note>
          <note>
            Fru talman! I dag ligger på riksdagens bord ett nytt exempel
            på hur den socialdemokratiska regeringens ideologiska kompass
            än en gång har pekat totalt fel. Redan för flera år sedan stod
            det klart att främst kulturministern var inställd på att skapa
            en distributionsform för digital TV som man med ägandet som maktbas
            kunde reglera och dirigera. Alternativet att riksdagen skulle
            stifta lagar som säkerställde konkurrensneutraliteten mellan olika
            distributionsformer och sedan låta tittarnas val styra utbyggnadstakten
            verkar aldrig ha varit riktigt aktuellt. I sin ägarroll har man
            accepterat, ja kanske rent av drivit fram, totalt orealistiska
            prognoser och kalkyler och därmed tvingat sitt lydiga verktyg
            Teracom in i en situation där man nu inför offentligheten måste
            blotta sin utomordentligt besvärliga ekonomiska situation. När
            inte de tydliga riksdagsuttalandena om hur en utbyggnad skulle
            finansieras har kunnat förenas med Kulturdepartementets visioner
            har företagsledningen valt att låta de senare vara styrande, förmodligen
            i förvissningen om att man därigenom skulle kunna utverka förlåtelse
            i sinom tid.
          </note>
          <note>
            I sin iver att hitta argument för särbehandlingen av det marksända
            nätet har man i debatten dessvärre valt att även använda direkta
            osanningar, t.ex. att marknätet ger tillgång till fler regionala
            program eller att det är så mycket enklare att åstadkomma den
            s.k.
          </note>
          <note>
            portabiliteten, dvs. att det går att ta med sig sin antenn och
            sin dekoderbox till sommarstugan eller montera upp den på husvagnen.
            Som bevis för dessa påståenden åberopar man Digital-TV-kommitténs
            betänkande. Detta är så mycket mer anmärkningsvärt eftersom företrädare
            för det av staten delägda Nordic Satellite
          </note>
          <note>
            AB redan förra hösten kontaktade kommittén och förklarade att
            dessa påståenden är felaktiga. Man kan förstå att departementet
            meddelat att något förslag baserat på kommitténs förslag inte
            kommer att föreläggas riksdagen under denna mandatperiod. Det
            kommer att behövas tid för att förklara bort olika remissorgans
            berättigade kritik av kommitténs förslag.
          </note>
          <note>
            Därmed kommer jag in på den proposition som vi snart ska fatta
            beslut om. Det är ett, milt uttryckt, kortfattat aktstycke, som
            till stora delar bygger på hemligstämplat material och analyser
            som i sina förutsättningar avviker från vad riksdagen beslutat.
            Jag tänker t.ex. på finansieringsprincipen och utbyggnadstakten.
            Det är viktigt att notera att regeringen inte valt att till riksdagen
            föra vidare det förslag som Teracoms styrelse i första hand fört
            fram, nämligen att det behövs ett ägartillskott på 825 miljoner
            kronor.
          </note>
          <note>
            Här avspeglas återigen regeringens dubbelmoral.
          </note>
          <note>
            Regeringen avslår begäran. I stället för att förbereda för en
            utförsäljning av Teracom - man skapar inte ens den minsta lilla
            öppning för att släppa in nya ägare -
          </note>
          <note>
            väljer man att föreslå en kreditgaranti. På så sätt skapar man
            sig rådrum för att uppfylla några av de krav som ställs för att
            Teracom ska uppnå lönsamhet under statligt ägande. Inte ens utvägen
            att låta Teracom ägna sig åt mobiltelefoni stängs helt. Den tillåts
            om den är förenlig med kärnverksamheten. Vid Teracoms besök i
            utskottet visade man bilder som indikerade att
          </note>
          <note>
            70 % av intäkterna i moderbolaget år 2010 avses komma från dels
            telecom, dels det man kallar övrig radio och TV, dvs. t.ex. att
            skicka bild och ljud från riksdagens högtidliga öppnande till
            Kaknästornet för vidare befordran ut på TV-nätet.
          </note>
          <note>
            Utan att avslöja för mycket ur de hemliga handlingar som utskottsledamöterna
            fått läsa kan man konstatera att det är ett avsevärt antal åtgärder
            som måste till: utförsäljning av dotterbolag, en s.k. salelease
            back-transaktion av Kaknästornet och sist men inte minst ett antal
            ändringar till Teracoms favör i nuvarande radio- och TV-lag. Som
            en randanmärkning kan man då konstatera att den översyn av lagstiftningen
            som skulle varit färdig i maj i år har drabbats av för omvärlden
            dåligt förklarade förseningar.
          </note>
          <note>
            Ändå kan man inte ur materialet läsa ut att den fasta ekonomiska
            grund som borde vara en förutsättning för att över huvud taget
            diskutera en tidsbegränsad garanti kommer att vara etablerad när
            garantin går ut. Den rapport som företagsledningen lämnade till
          </note>
          <note>
            Kulturdepartementet i förra veckan, och som kulturutskottet fick
            tillgång till, rätar inte ut många frågetecken.
          </note>
          <note>
            Fru talman! Utskottsmajoriteten ställer sig alltså bakom förslaget
            om kreditgaranti, ja, i sin välvilja föreslår man dessutom en
            förlängning med två månader, som Inger Davidson just sade, för
            att inte störa riksdagen med ett Teracomärende alldeles i början
            av nästa mandatperiod. Av den moderat-folkpartistiska avvikande
            meningen i finansutskottets yttrande framgår med all önskvärd
            tydlighet att det här med kreditgaranti nog inte är en alldeles
            självklar lösning. Riksdagen har bl.a. inte fått se Teracoms balansräkning
            vid årsskiftet 2001/02, en nödvändighet för att ansvarsfullt kunna
            bedöma riskerna med en garanti. Inte heller förenligheten med
            gällande EU-rätt, med budgetlagen eller ens med riksdagens tidigare
            fattade beslut finns belysta i beslutsunderlaget. Kulturdepartementets
            statssekreterare tyckte vid utfrågningen i kulturutskottet att
            sådana detaljer kunde vänta tills efter riksdagsbeslutet; nu handlade
            det ju bara om att ge regeringen, som hon sade, handlingsfrihet.
          </note>
          <note>
            Det finns tre reservationer som Moderaterna står bakom tillsammans
            med Folkpartiet. Det är avslagsyrkandet, det är privatiseringskravet,
            som jag tidigare berört, och det är kravet att finansieringen
            av både sändningsverksamheten och subventioneringen av avkodningsboxarna
            ska ske utan att man använder statliga medel.
          </note>
          <note>
            Två av reservationerna är rena moderatreservationer. Det finns
            en om att Teracom, som en övergångslösning innan en utförsäljning
            kommer till stånd, borde skötas av Näringsdepartementet precis
            som alla andra statliga engagemang inom infrastrukturområdet.
            Slutligen föreslår vi i reservation nr 1
          </note>
          <note>
            under punkt 1 - som är den enda jag av respekt för gruppledarnas
            överenskommelse yrkar bifall till - att
          </note>
          <note>
            Teracom genom ägardirektiv åläggs att avyttra dels
          </note>
          <note>
            Boxer, vars bärande affärsidé verkar vara maximal subvention
            av avkodningsboxar, dels Senda, som sköter hanteringen av det
            s.k. programkortet. Vårt krav att man inte ska behöva betala två
            gånger för att få se SVT:s program är i sig ett tillräckligt motiv
            för att detta bolag inte ska drivas i statlig regi.
          </note>
          <note type="speaker">
            Anf. 3 ANA MARIA NARTI (fp):
          </note>
          <note>
            Fru talman! Det här är en av de märkligaste debatter vi kan lyssna
            till under det här riksdagsåret. Det som är väldigt viktigt, tycker
            jag, är att vi kommer ifrån de teknisk-ekonomiska detaljerna och
            att vi talar så att TV-tittarna förstår vad detta gäller. Det
            är oerhört viktigt. De är faktiskt den viktigaste partnern i den
            här diskussionen.
          </note>
          <note>
            Då är det väldigt viktigt att lyfta fram de osäkerhetsmoment
            som i dag så starkt hotar fortsatt verksamhet med ett digitalt
            TV-nät i statlig ägo. Osäkerheten är väldigt stor. Ingen expert
            har hittills sagt att digital-TV kommer att löna sig i en nära
            framtid. Det är det ena: Det kommer att gå med förlust. Och det
            vet vi alla, fast vissa av oss låtsas inte om det. Den andra stora
            osäkerheten i detta sammanhang är vad som kommer att hända med
            de andra verksamheterna, som kanske, om ödet är snällt, kan bidra
            till att Teracom så småningom får en ordentlig ekonomi. Det är
            den s.k. telekommarknaden, dvs. marknaden för telekomtjänster.
            Men vem kan i dag gå ut och med säkerhet slå fast hur telekomtjänster
            kommer att se ut
          </note>
          <note>
            2003 eller 2004, var prisnivåerna kommer att ligga eller hur
            mycket pengar Teracom kan tjäna på detta?
          </note>
          <note>
            Vi vet ingenting om det. Vi vet ingenting om det, därför att
            vi har att göra med ett komplex av tekniska och ekonomiska förändringar
            som inte en enda människa har förmåga att lägga fram prognos om.
          </note>
          <note>
            Har vi inte lärt oss någonting av det som kallas för
          </note>
          <note>
            IT-bubblan? Under en tid var alla så otroligt entusiastiska.
            Det skulle gå så bra. Plötsligt fanns det t.o.m.
          </note>
          <note>
            riskkapital, hur mycket som helst. Man gick rakt in i en fälla,
            därför att marknaden inte hade fått en någorlunda begriplig struktur.
            Det var för tidigt, och det ledde till stora förluster.
          </note>
          <note>
            Vad garanterar att inte precis samma sak händer med telekommarknaden?
            Då kommer Teracom att förlora pengar på digital-TV som inte lönar
            sig, vilket vi har fått bekräftat i utskottet från alla håll,
            och på telekomtjänster som inte fungerar som en stark inkomstkälla.
          </note>
          <note>
            Det är därför vi har motsatt oss de beslut som kommer att fattas
            i dag. Det är därför jag yrkar bifall till reservationerna 3 och
            2.
          </note>
          <note>
            Det finns andra saker som är intressanta att lyfta fram i debatten,
            med tanke på att TV-tittarna kanske -
          </note>
          <note>
            inte vet jag - intresserar sig för dem.
          </note>
          <note>
            Det finns en övertro hos majoritetspartierna på att bara staten
            kan garantera full täckning när det gäller distribution av TV
            över landet. Jag är inte alls säker på att det synsättet har någonting
            med verkligheten att göra. Jag är inte alls säker på det, därför
            att man kan se i alla andra sektorer inom kulturverksamheten att
            staten inte uppfyller sina förpliktelser.
          </note>
          <note>
            Om det var så att statligt ägande och statlig finansiering, egentligen
            via skattsedeln, skulle frambringa en stor trygghet i kulturen
            skulle vi inte ha ett golv på
          </note>
          <note>
            Operan som måste kontrolleras för hand, så att olyckor inte inträffar.
            Hela den tekniska utrustningen har förfallit för länge sedan.
            Jag tror inte alls på den svenska statens generositet i förhållande
            till kommunikation, kultur och kunskap.
          </note>
          <note>
            När det gäller medier finns också en annan, mycket stark principiell
            invändning. Det är mycket bra om relationen stat-medier är kylig
            och växer fram på rätt stort avstånd mellan parterna. Armlängds
            avstånd är alldeles för lite.
          </note>
          <note>
            Kom ihåg de strejker som ägde rum i Prag för inte så länge sedan.
            Det tjeckiska folket ville inte ha för mycket statlig blandekonomi
            i TV-sammanhang.
          </note>
          <note>
            Därför är det bra om många sektorer av verksamheten är oavhängiga
            av staten. I debatten målas upp ett stort hot som skulle komma
            från det privata kapitalet. För det första förstår jag inte hur
            vi, år 2002, kan måla upp det privata kapitalet som ett slags
            demon. Vi lever mitt i det privata kapitalets ekonomi.
          </note>
          <note>
            Vi kan inte göra någonting åt det. Om vi demoniserar det privata
            kapitalet kommer vi att ha svårigheter på många områden. För det
            andra finns inget monopol för distribution av TV. Det finns ett
            flertal finansiärer.
          </note>
          <note>
            Det enda monopol som finns på området är det statliga. Diskussionen
            om monopol bör då riktas mot staten och inte mot det privata kapitalet.
          </note>
          <note>
            Det finns också andra märkliga inslag. Det som förvånade mig
            mest, som relativt ny ledamot i kulturutskottet, var den totala
            bristen på reaktion på synpunkterna från Riksgäldskontoret. Har
            vi rätt att bevilja garanti till ett företag vars ekonomi är så
            svag?
          </note>
          <note>
            Det har vi inte, enligt bedömare på Riksgäldskontoret. Det stämmer
            inte med budgetlagen. Då kan man inte vifta bort det mycket tunga
            argumentet med påståendet att Teracom kommer att löna sig. Det
            går inte alls att garantera, vilket jag försökte bevisa i början.
          </note>
          <note type="speaker">
            Anf. 4 INGER DAVIDSON (kd) replik:
          </note>
          <note>
            Fru talman! Jag håller med om att det är en mycket märklig debatt.
            Jag håller också med Ana Maria
          </note>
          <note>
            Narti om att TV-tittarna är den viktigaste parten i debatten.
          </note>
          <note>
            Jag får dock inte klart för mig vad Folkpartiet egentligen vill.
            Vill ni över huvud taget inte att Sverige ska satsa på den digitala
            tekniken? Det var många konstiga påståenden om att privatkapitalet
            skulle vara en demon. Det ställer åtminstone inte jag mig bakom.
          </note>
          <note>
            Det har jag aldrig försökt framhäva. Tvärtom tycker jag att det
            delvis ska in privat kapital. Men kommersiella aktörer har inte
            något intresse av att bygga ut på platser som blir oerhört kostsamma.
            Det är ju den delen som är kvar i utbyggnaden av det digitala
            nätet.
          </note>
          <note>
            Det kan bli stora svårigheter med det. Vem ska då garantera att
            alla hushåll kan se digital-TV när den analoga TV:n släcks ned?
          </note>
          <note>
            Vill Folkpartiet att Sverige ska satsa på den moderna teknik
            som alla andra länder i vår omvärld nu satsar på?
          </note>
          <note type="speaker">
            Anf. 5 ANA MARIA NARTI (fp) replik:
          </note>
          <note>
            Fru talman! Ja, Folkpartiet vill att Sverige ska utveckla alla
            möjliga digitala tjänster på många områden. Men vi vill inte sätta
            verksamheten i famnen på
          </note>
          <note>
            Sveriges regering.
          </note>
          <note>
            Osäkerhetsmomenten är så många att ingen vet om staten kan infria
            sitt löfte att verkligen täcka hela landet. Då tycker vi att det
            argumentet faller.
          </note>
          <note type="speaker">
            Anf. 6 INGER DAVIDSON (kd) replik:
          </note>
          <note>
            Fru talman! Jag har en annan fråga också. Vad fick Folkpartiet
            att byta fot? Ni var de starka förespråkarna 1997. Det var också
            under en borgerlig regering med en folkpartistisk kulturminister
            som
          </note>
          <note>
            Teracom bildades. Tanken var just att man skulle kunna garantera
            public service i hela landet, oavsett via vilken teknik det skulle
            sändas. Vad hände? Det skulle vara intressant att få det utrett.
            Först verkar man aktivt för det digitala marknätets utbyggnad
            och sedan verkar man mycket aktivt emot det.
          </note>
          <note type="speaker">
            Anf. 7 ANA MARIA NARTI (fp) replik:
          </note>
          <note>
            Fru talman! När man fattade besluten 1997 eller tidigare var
            det digitala nätet inte huvudproblemet.
          </note>
          <note>
            Då gällde det att bryta sönder det jättestora komplex som Televerket
            var.
          </note>
          <note>
            Jag har försökt hitta dokumentation för påståendet att man hade
            lovat att aldrig acceptera privatisering.
          </note>
          <note>
            Jag har inte hittat det. Det är möjligt att det refererar till
            några debatter. Men jag har inte hittat att det skulle ha funnits
            en principiell, definitiv synpunkt om att privatisering på området
            aldrig skulle accepteras av Folkpartiet
          </note>
          <note type="speaker">
            Anf. 8 ANNIKA NILSSON (s):
          </note>
          <note>
            Fru talman! I detta betänkande behandlas frågan om en statlig
            garanti för Teracom. Regeringens proposition föreslår att riksdagen
            ska ge regeringen bemyndigandet att utfärda en kreditgaranti på
            2 miljarder kronor till Teracom AB.
          </note>
          <note>
            Teracoms huvuduppgift är att sända ut radio och
          </note>
          <note>
            TV till hela landet genom det marksända nätet. Just nu lever
            vi i en övergångstid mellan två tekniker, nämligen analoga och
            digitala sändningar. På de flesta tekniska områden ser vi en övergång
            till digital teknik, och det sker nu även för TV-sändningarna.
          </note>
          <note>
            I Sverige finns det tre dominerande sätt att distribuera TV -
            satellit, kabel och marksändning. I alla tre distributionssätten
            sker nu en övergång till digitala sändningar. Inom satellit har
            vi kunnat se att aktörerna i praktiken bytt ut mottagningsboxen
            från analog till digital just för att underlätta denna övergång.
          </note>
          <note>
            I denna debatt ska vi inte diskutera marksänd digital TV:s vara
            eller icke vara. Det får vi möjlighet till när Digital-TV-kommitténs
            betänkande blir proposition. Det är däremot viktigt att säga att
            övergången till digitala sändningar inte är något unikt för marknätet
            utan präglar alla distributionsformer. Det som gör marknätet unikt
            är att det når ut till alla landsändar och till alla människor.
          </note>
          <note>
            Skulle vi i morgon stänga marknätet skulle det innebära att en
            tredjedel av Sveriges befolkning skulle mista sina TV-sändningar.
            Det marksända nätet är en viktig del av vår infrastruktur. I dag
            finns det fyra digitala nät som täcker 90 % av befolkningen, och
            ett femte är under uppbyggnad. Med hänsyn till att Teracom är
            viktig för att garantera TV-sändningar i hela landet anser vi
            att bolaget inte, varken helt eller delvis, bör säljas ut.
          </note>
          <note>
            Min utgångspunkt är att konsumenten även i framtiden ska kunna
            välja mellan olika distributionsformer. En god konkurrens mellan
            de tre distributionssätten är viktig då vi vet att det i slutänden
            faktiskt är konsumenten som gynnas. För att kunna konkurrera med
            satellit- och kabelsändningar, som också i dag sänder digitalt,
            måste även marknätet för att bli en attraktiv produkt också digitaliseras.
            Skulle så inte ske kommer marknätet sakta att fasas ut.
          </note>
          <note>
            Fru talman! Teracom befinner sig i en investeringsfas. Med anledning
            av detta har bolaget haft en dialog med ägaren, dvs. regeringen,
            angående företagets behov av investeringskapital. Avgörande för
            hur mycket kapital som bolaget behöver är den inriktning som riksdagen
            fastställer när det gäller det digitala marknätet. Det kommer
            vi att ta ställning till när en proposition kommer.
          </note>
          <note>
            I den dialogen har företaget inkommit med en önskan om ett ägartillskott.
            Vid en extra bolagsstämma i november gav regeringen ett tillägg
            i ägardirektiven där det bl.a. krävdes ett åtgärdsprogram i syfte
            att prioritera kärnverksamheten, att kompletterande verksamhet
            som telekom ska genomföras med lägre risk och mindre behov av
            egna investeringar, att vissa dotterbolag helt eller delvis avyttras
            samt att bolaget ska genomföra ett sparprogram för att reducera
            kostnaderna i företaget. Detta åtgärdsprogram har nu startats,
            och i fredags lämnade bolaget den första rapporten till regeringen.
            För att ge bolaget andrum under åtgärdsprogrammet valde regeringen
            att föreslå en kreditgaranti på 2 miljarder kronor.
          </note>
          <note>
            Fru talman! Under utskottets behandling av propositionen har
            vi fått information från Teracom,
          </note>
          <note>
            Riksgälden, Kulturdepartementet, Finansdepartementet och Näringsdepartementet.
            Vi har genomgående analyserat vilka konsekvenser kreditgarantin
            kommer att få. Det är glädjande att konstatera att vi i dag har
            en mycket bred parlamentarisk majoritet bakom utskottets betänkande.
          </note>
          <note>
            Jag vill lyfta fram några saker i betänkandet.
          </note>
          <note>
            Det har förts diskussioner både här i riksdagen och i medierna
            angående att kreditgarantin inte skulle överensstämma med de regler
            som EU-kommissionen satt upp för garantier. Jag är efter genomgångarna
            i utskottet övertygad om att garantin kommer att utformas på ett
            sätt som inte strider mot de regler som finns.
          </note>
          <note>
            Utskottet konstaterar, precis som finansutskottet i sitt yttrande,
            att det vid regeringens och Riksgäldens fortsatta behandling av
            ärendet kan framkomma nya omständigheter som göra att det kan
            ifrågasättas ifall kreditgaranti fortfarande är den lämpligaste
            lösningen för att överbrygga de problem som Teracom ställs inför
            när åtgärdsprogrammet ska genomföras. Regeringen bör i så fall
            kunna återkomma till riksdagen med förslag.
          </note>
          <note>
            Genom den infrastruktur som det marksända nätet utgör är det
            även attraktivt för andra verksamheter än sändning av TV. Ett
            sådant område är telekom. Utskottet konstaterar att det befintliga
            marknätet också ska kunna användas för telekomsatsningar i syfte
            att bolagets lönsamhet långsiktigt ska förbättras. Sådana investeringar
            bör dock göras med låg risk och med ett begränsat behov av egna
            investeringar. Teracom är ett företag som utvecklats genom den
            egna verksamheten och inte genom uppköp. Därför anser jag att
            det är viktigt att bolaget även i framtiden får möjlighet att
            vidareförädla verksamheten. Det måste dock ske utan att det går
            ut över kärnverksamheten.
          </note>
          <note>
            Med anledning av att bolaget för närvarande befinner sig i ett
            omstruktureringsarbete och genomför åtgärdsprogrammet är det viktigt
            att regeringen följer bolagets utveckling. Som jag ser det ger
            garantin bolaget en nödvändig trygghet under detta arbete. När
            effekterna av åtgärdsprogrammet kan ses bör regeringen återkomma
            till riksdagen med en redovisning av företagets finansiella ställning
            och långsiktiga finansieringsbehov. Detta föreslår utskottet att
            riksdagen ger regeringen till känna.
          </note>
          <note>
            Det har nu gått några månader sedan regeringen presenterade propositionen.
            För att ge bolaget möjlighet att i lugn och ro genomföra de nödvändiga
            åtgärderna föreslår vi att garantin förlängs till den 31
          </note>
          <note>
            december 2002 till skillnad från propositionens förslag som var
            den 31 oktober.
          </note>
          <note>
            Fru talman! Jag vill avslutningsvis säga att jag anser att Teracom
            är ett starkt och välutvecklat företag som spelar en mycket viktig
            roll i den infrastruktur som marknätet är. Det gör mig både arg
            och besviken när jag hör kommentarer från olika håll om att Teracom
            är på väg att gå i konkurs. I sådana påståenden ligger ingenting,
            och effekten blir bara att bolaget skadas. Detta är mycket olyckligt
            och faktiskt både oansvarigt och osant. Teracom har sagt sig behöva
            kapital för att göra de investeringar som vi har gett det i uppdrag
            att göra, nämligen att digitalisera marknätet.
          </note>
          <note>
            Det är oerhört viktigt att ägaren stödjer Teracom i dess arbete.
            Det första steget är detta betänkande och den möjlighet till garanti
            som härmed ges. Jag vill med detta yrka bifall till utskottets
            förslag i betänkandet i dess helhet.
          </note>
          <note type="speaker">
            Anf. 9 INGER DAVIDSON (kd) replik:
          </note>
          <note>
            Fru talman! Jag har väldigt svårt att förstå hur regeringens
            kalkyl ska gå ihop på slutet. Det är mycket viktigt att den sista
            delen av marknätet nu byggs ut snabbt så att vi vet att alla nås
            av de digitala sändningarna och det analoga nätet kan släckas
            ned. Det är oerhört dyrt att sända parallellt som vi gör i dag.
          </note>
          <note>
            Alla är överens om att det då behövs tillskott av pengar, oavsett
            hur man ser på det. Från regeringens håll skulle man helst vilja
            strypa telekomverksamheten, som kan ge intäkter. Där har utskottsmajoriteten
            ändrat skrivningarna och tillåter det på ett bättre sätt.
          </note>
          <note>
            Men regeringen vill heller inte ge ägartillskott och bredda ägandet.
            Var ska då pengarna komma ifrån?
          </note>
          <note>
            Det är min fråga.
          </note>
          <note type="speaker">
            Anf. 10 ANNIKA NILSSON (s) replik:
          </note>
          <note>
            Fru talman! Också jag tycker att det är oerhört viktigt att vi
            får digital marksänd TV i hela landet och att vi bygger ut nätet
            så att det når alla människor.
          </note>
          <note>
            Den diskussionen kommer till riksdagen med en proposition från
            regeringen efter det att Digital-TV-
          </note>
          <note>
            kommitténs betänkande har behandlats.
          </note>
          <note>
            Hur utbyggnadstakten ska vara får vi diskutera när den propositionen
            kommer. Men jag vill redan nu säga att jag delar Inger Davidsons
            uppfattning att det är viktigt att nätet byggs ut så att det når
            alla människor.
          </note>
          <note>
            Som jag ser det genomför nu bolaget en omstrukturering och ett
            åtgärdsprogram. När det är gjort får regeringen komma tillbaka
            och tala om huruvida bolaget är i behov av kapital och hur man
            i så fall ska tillgodose det behovet.
          </note>
          <note>
            Vi har inte sett det som ett alternativ i dag att inleda den
            utredning som Inger Davidson vill göra om ett breddat ägande.
            Vi tycker att Teracom är så pass viktigt ur ett infrastrukturperspektiv
            att det är en statlig angelägenhet och att staten då ska äga det.
          </note>
          <note>
            När det handlar om hur den långsiktiga finansieringen ska klaras
            skriver utskottet att regeringen får återkomma till riksdagen.
          </note>
          <note type="speaker">
            Anf. 11 INGER DAVIDSON (kd) replik:
          </note>
          <note>
            Fru talman! Frågan är ju om det måste vara ett helstatligt bolag
            eller om det räcker att staten äger majoriteten och att man därmed
            får in friskt privat kapital i en del av verksamheten. Det tror
            vi skulle vara en möjlig väg att gå. Det är få som räknar med
            att den här omstruktureringen och sparprogrammet ska ge så mycket
            att det inte kommer att behöva tillskjutas nytt kapital. Ska vi
            ta det från skattepengar eller från den privata sidan? Det är
            det som blir den stora diskussionen. Och där har jag väldigt svårt
            att hänga med i regeringsföreträdarnas resonemang. Det går inte
            att säga att vi vill att alla hushåll ska nås och att det ska
            gå snabbt och i samma andetag bakbinda det företag som ska genomföra
            det genom att inte tillföra kapital.
          </note>
          <note type="speaker">
            Anf. 12 ANNIKA NILSSON (s) replik:
          </note>
          <note>
            Fru talman! I utskottet har vi sagt att nu genomförs åtgärdsprogrammet
            och sedan får regeringen återkomma när man ser effekterna av det.
            Då får vi ta diskussionen, Inger Davidson, om det behövs mer kapital,
            om vi ska skjuta till det och om det ska ske via skattsedeln eller
            på annat sätt. Men jag tycker inte att vi är där i dag.
          </note>
          <note type="speaker">
            Anf. 13 ANA MARIA NARTI (fp) replik:
          </note>
          <note>
            Fru talman! Hela den här diskussionen är en diskussion om TV-tittarna.
            TV-tittarna har inte alls visat sig lika entusiastiska som regeringen
            när det gäller digitaliseringen. I stället för 400 000 TV-tittare
            som man hade räknat med skulle ha tillgång till de digitaliserade
            sändningarna har vi bara 100 000.
          </note>
          <note>
            Min fråga är: Ska vi tvinga människor att ändra sina vanor och
            köpa ny teknik som de i dag inte är intresserade av att köpa?
          </note>
          <note type="speaker">
            Anf. 14 ANNIKA NILSSON (s) replik:
          </note>
          <note>
            Fru talman! Vi ska inte tvinga någon till något.
          </note>
          <note>
            Det handlar om att ge en möjlighet till ett teknikskifte. Det
            är också viktigt att påpeka, Ana Maria Narti, att utvecklingen
            av digital marksänd TV inte skiljer sig från andra teknikskiften.
            I dag har vi nått över
          </note>
          <note>
            100 000 abonnenter. Det är positivt i sig. Det är möjligt att
            vi från början hade väldigt optimistiska prognoser, men utvecklingstakten
            när det gäller övergången från analog till digital marksänd TV
            skiljer sig inte från andra teknikskiften.
          </note>
          <note type="speaker">
            Anf. 15 ANA MARIA NARTI (fp) replik:
          </note>
          <note>
            Fru talman! Det är intressant att höra att vi möjligen var lite
            överoptimistiska. Min fråga är: Är inte majoritetspartierna överoptimistiska
            också i dag? För att låta allt ligga i en obestämd framtid, såsom
            man gör, måste man räkna med att Teracom rycker upp sig mycket
            snabbt.
          </note>
          <note>
            Det som gäller här är brist på kapital. Varför säger man då inte
            att man kommer att agera för att statsbudgeten tillåter detta?
            Vi i Folkpartiet är emot detta.
          </note>
          <note>
            Jag tycker att det är en mycket rakare hållning att ge klart
            besked om en mycket viktig finansieringsfråga och inte låta det
            hela vila i osäkerhet med garantier som vi vet inte löser grundproblemet,
            nämligen brist på kapital.
          </note>
          <note type="speaker">
            Anf. 16 ANNIKA NILSSON (s) replik:
          </note>
          <note>
            Fru talman! Jag tycker att majoriteten här i riksdagen tar ansvar
            för det här företaget. Det är nu inne i ett omstruktureringsarbete.
            Vi vet inte i dag vilka effekterna blir av det omstruktureringsarbete
            och det åtgärdsprogram som nu genomförs. Jag tycker att det hade
            varit mer oansvarigt att redan i dag gå ut och säga att så här
            mycket pengar ska vi använda eller så här ska vi lösa det i framtiden.
            I utskottets betänkande har vi varit klara och tydliga och sagt
            att när effekterna av åtgärdsprogrammet kan ses får regeringen
            återkomma med en analys av situationen och en bedömning av det
            långsiktiga finansieringsbehovet och hur man tänker lösa det.
          </note>
          <note>
            Anf. 17 CHARLOTTA L BJÄLKE-
          </note>
          <note type="speaker">
            BRING (v):
          </note>
          <note>
            Fru talman! Det är oroande att Teracom behöver ekonomisk förstärkning.
            Det känns inte bra att vi som skrev betänkandet SOU 2001:90 Digital
            TV - modernisering av marknätet inte diskuterade den här frågan
            om kapitalägartillskott. Vi fick veta det först när den extra
            bolagsstämman var den 29 november förra året, och vi lämnade vårt
            betänkande strax före.
          </note>
          <note>
            Nu föreslår utskottet en utökad tillfällig garanti och att regeringen
            ska göra en analys och en samlad bedömning av Teracoms ekonomiska
            utveckling och återkomma till riksdagen med en redovisning av
            företagets finansiella ställning och långsiktiga finansieringsbehov.
            Det hastar. Vi vill inte att det ska bli svart i rutan och att
            TV-utbudet i framtiden ska begränsas till att komma via de kommersiella
            satellitoch kabelbolagen.
          </note>
          <note>
            Det behövs inte bara ett offentlig ägande av järnväg och väg.
            Vänsterpartiet menar att det även behövs ett offentlig ägande
            när det gäller infrastruktur i etern.
          </note>
          <note>
            Av SVT, UR och Sveriges Radio kan vi kräva sådant som vi inte
            kan kräva av kabel- och satellitbolagen. Vi kan begära att de
            ska en viss andel samhällsinformerande program, att de ska spegla
            såväl kvinnors som mäns vardag, att de ska betjäna grupper av
            funktionshindrade genom att t.ex. texta program och de att ska
            ha program på minoritets- och invandrarspråk. De ska också ha
            en viss andel kvinnor i sina styrelser osv. Allt detta kan vi
            göra utan att public service blir någon maktens megafon och för
            att Teracom inte själva bestämmer vilka program de ska sända.
          </note>
          <note>
            Det grundar sig på systemet med fristående bolag som har ett
            ramavtal med staten att jobba efter. Det är ett avtal som innehåller
            krav av ovanstående typ men som inte reglerar själva innehållet.
            Dessutom ska det finnas en offentligt ägd infrastruktur för att
            förmedla de här tjänsterna.
          </note>
          <note>
            En av Vänsterpartiets viktigaste kulturprioriteringar är just
            att värna public service, en radio och
          </note>
          <note>
            TV i allmänhetens tjänst. Det innebär i praktiken också att vi
            måste fortsätta att driva digitaliseringen av såväl radio som
            TV. Sändningarna ska vara okodade och kostnadsfria förutom licensavgiften.
            Det innebär att Teracoms finanser måste komma i ordning, och det
            tror jag också att ägarna, det svenska folket, skulle hålla med
            om.
          </note>
          <note>
            Ett demokratiskt samhälle kan bara finnas om det finns yttrandefrihet.
            För att vi ska kunna använda yttrandefriheten måste vi ha tillgång
            till olika uttrycksmedel, medier. Det är samhällets uppgift att
            se till att vi har en sådan tillgång, liksom det är samhällets
            uppgift att se till att det bland dessa medier finns en viss grundservice
            när det gäller nyhetsförmedling och samhällsinformation som når
            alla i Sverige med olika typer av kulturell infrastruktur. Den
            här infrastrukturen är t.ex. länsteatrar, bibliotek och pressstöd,
            men det är också marksänd digital radio och
          </note>
          <note>
            TV.
          </note>
          <note>
            Ett offentligt ägande garanterar dessa sändningar.
          </note>
          <note>
            Att förlita sig på avtal med den kommersiella mediemarknadens
            aktörer - vars programutbud styrs främst av reklam - som kan sägas
            upp är ingen framkomlig väg. Att hänvisa konsumenten till att
            koppla upp sig på nätet för att se TV eller lyssna på radio och
            betala samtalsmarkering för det är inte heller en framkomlig väg.
            Men jag tror att dessa andra distributionsplattformar kan vara
            ett komplement för att nå ut till alla i hela landet.
          </note>
          <note>
            Teknikskiftet är kortsiktigt dyrt, men nödvändigt.
          </note>
          <note>
            Den analoga tekniken är snart ute. Det har varit svårt att sälja
            mottagare för markbunden digital signal, och det är detta, och
            utbyggnaden av nätet, som gjort att
          </note>
          <note>
            Teracom fått ekonomiska problem. Därför tycker jag att vi måste
            lyfta blicken och se denna satsning på lite längre sikt. För den
            skull vill jag givetvis inte förringa de problem som säkert fortsatt
            kommer att dyka upp.
          </note>
          <note>
            De digitala sändningarna är billigare. De tar mindre plats i
            etern. När de analoga signalerna släcks frigörs ett utrymme. Teracom
            kan då utveckla andra typer av tjänster och få intäkter för det.
            Ju kortare tiden för parallellsändning är, desto större blir den
            samhälleliga vinsten. Men först av allt krävs det ett riksdagsbeslut
            om huruvida vi ska stänga de analoga sändningarna eller inte och
            om vi ska göra en utbyggnad av det digitala radio- och TV-nätet
            eller inte.
          </note>
          <note>
            Detta beslut väntar vi fortfarande på.
          </note>
          <note>
            Kulturutskottet föreslår nu en utökad kreditgaranti och en omstrukturering
            till kärnverksamheten, samtidigt som dörren inte stängs för utvecklandet
            av nya telekomtjänster. Regeringen föreslås också på ett vänsterpartiinitiativ
            återkomma till riksdagen med en redovisning av Teracoms finansiella
            ställning och långsiktiga finansieringsbehov. Det är en bit på
            vägen.
          </note>
          <note>
            Jag yrkar bifall till kulturutskottets förslag till beslut.
          </note>
          <note type="speaker">
            Anf. 18 JAN BACKMAN (m) replik:
          </note>
          <note>
            Fru talman! Charlotta Bjälkebring säger sig värna om public service-TV-företaget
            och om radion och ser det som ett argument för att staten måste
            äga marknätet. Betyder det att hon underkänner den must carry-lagstiftning
            som gör att kabelföretagen också sänder allt som finns av public
            service? Menar Vänsterpartiet att man på något sätt har underlättat
            för satellitföretagen att få tillgång till SVT:s program?
          </note>
          <note>
            Anf. 19 CHARLOTTA L BJÄLKE-
          </note>
          <note type="speaker">
            BRING (v) replik:
          </note>
          <note>
            Fru talman! Det är ett problem i sig. Jag underkände inte alls
            must carry-principen och den lagstiftningen. Det tycker jag är
            en bra princip. Men om man hade gjort digitaliseringen på ett
            lite annorlunda sätt -
          </note>
          <note>
            om man t.ex. hade satsat mer i glesbygd och i de områden som
            inte nås av kabelsändningar, där valet, om man vill ha ett utökat
            medieutbud, står mellan marksänd digital TV och satellit - tror
            jag att teknikskiftet hade gått mycket lättare och mycket fortare.
          </note>
          <note>
            Jag tycker att vi har tänkt fel när det gäller den struktur som
            vi hittills har använt.
          </note>
          <note>
            Jag tror inte att det är så lätt som Jan Backman säger och att
            vi skulle kunna införa must carryprincipen när det gäller satellitbolagen.
            Satellitbolagen sänder i huvudsak från andra länder, osv. Jag
            tror inte att det är en framkomlig väg. Om vi ska hänga med i
            teknikskiftet och nå ut till alla i hela landet måste vi helt
            enkelt digitalisera det marknät via vilket vi har sänt ut radio
            och TV-program till hela Sveriges befolkning sedan 50-talet. Jag
            tycker att det är ett bra system. Det ska vi inte ge upp bara
            för att marknadens krafter är starka och vill driva sina plattformar.
          </note>
          <note type="speaker">
            Anf. 20 EWA LARSSON (mp):
          </note>
          <note>
            Fru talman! Många talare har gett en historisk exposé över händelserna
            före beslutet och den situation som vi befinner oss i i dag. Jag
            skulle dock vilja förtydliga lite grann. Beslutet att bygga ut
            det digitala marknätet fattades av en majoritet - Socialdemokraterna,
            Folkpartiet och Centerpartiet - men Kristdemokraterna, Vänstern
            och Miljöpartiet reserverade sig inte. Det tycker jag att man
            ska komma ihåg. Det har funnits och finns en bred majoritet bakom
            den utveckling som vi har i dag.
          </note>
          <note>
            Teracom är ett helstatligt bolag. Det ansvarar för att besluten
            som vi fattar här i riksdagen genomförs.
          </note>
          <note>
            Nu har riksdagen beslutat att det digitala marknätet ska byggas
            ut i hela landet. Då måste Teracom få förutsättningar för att
            göra detta.
          </note>
          <note>
            Jag håller med Charlotta Bjälkebring om att det hade varit bra
            om företaget hade slagit larm lite tidigare än vad det gjorde.
          </note>
          <note>
            Mina vänner! Det finns olika skäl till att länderna i världen
            digitaliserar sina marknät. I t.ex. Holland, där man har ett i
            princip heltäckande kabelnät, bygger man ut för att öka konkurrensen
            inom medieområdet.
          </note>
          <note>
            Medge att ett av samhället ägt distributionsnät ökar konkurrensen
            gentemot de kanaler som distribuerar television kommersiellt.
            Ett av samhället ägt distributionsnät är ett solidariskt samhällsansvar.
            På så sätt garanterar man att Sveriges Televisions program sänds
            utanför storstadsregionerna, dvs. även där det inte är lönsamt
            kommersiellt. Jag menar att den konkurrensen är ett viktigt politiskt
            ansvar gentemot
          </note>
          <note>
            Sveriges befolkning, dvs. gentemot konsumenterna av program från
            Sveriges Television.
          </note>
          <note>
            Teracom är ett bolag med stora tillgångar i kommunikation. Nu
            när riksdagen gett dem uppdraget att modernisera nätet för att
            möta den nya tekniken, som både är billigare, har högre kvalitet
            och erbjuder fler möjligheter - bl.a. regionala sändningar - måste
            bolaget rimligen få ekonomiska och politiska förutsättningar att
            klara detta.
          </note>
          <note>
            Vi får medge att det är politiska beslut som ligger bakom dagens
            situation, kopplade till företagets vilja att greppa om mycket
            på en gång.
          </note>
          <note>
            Nu föreslås en avsmalning av företagets verksamhet, och det är
            bra. Vi har tidigare från Miljöpartiets sida varit kritiska till
            att de statliga företagen saknar ägardirektiv. Vi menar att det
            ska finnas ett skäl till att samhället äger, och detta skäl ska
            formuleras på något sätt.
          </note>
          <note>
            Vi vill ge företaget möjlighet att leva vidare och klara teknikskiftet.
            Digital-TV-beredningen har lagt fram förslag till hur utbyggnaden
            av det digitala marknätet kan fortsätta på ett smartare sätt än
            tidigare. Kommittén föreslår bl.a. ett kommersiellt ansvar för
            de olika knippena av distributionsmöjligheter -
          </note>
          <note>
            multiplexerna.
          </note>
          <note>
            Jag hoppas att det inte dröjer alltför länge innan regeringen
            lägger fram en proposition, för det är själva förutsättningen
            för att företaget ska kunna planera för sin framtid.
          </note>
          <note>
            Fru talman! I detta läge håller Miljöpartiet dörren öppen för
            breddat ägande av Teracom AB - självklart med en statlig majoritet.
            Vi avvaktar resultatet av dagens riksdagsbeslut om omstrukturering
            och fokusering av företagets verksamhet och kreditgarantin, och
            därför yrkar jag bifall till förslaget i kulturutskottets betänkande.
          </note>
          <note type="speaker">
            Anf. 21 GUNNAR AXÉN (m):
          </note>
          <note>
            Fru talman! Frågan för dagen är huruvida staten ska gå i borgen
            för Teracom - om vi med skattebetalarnas pengar som garanti ska
            lugna Teracoms oroliga långivare. Det är en stor sak i sig. Staten
            riskerar att behöva använda 2 000 miljoner kronor av skattebetalarnas
            pengar för att rädda ett misskött bolag undan konkurs.
          </note>
          <note>
            Men frågan är större än så. Teracoms ekonomiska kris är resultatet
            av ett politiskt framdrivet fiaskoprojekt.
          </note>
          <note>
            Faktum är att Teracom utan kreditgaranti skulle riskeras att
            försättas i konkurs eller gå över styr - för att använda Teracoms
            egna ord när man beskriver företagets ekonomiska problem. Man
            säger t.o.m. att man behöver 800 miljoner kronor i kapitaltillskott
            för att inte gå över styr. Det kan inte råda någon tvekan om vad
            företaget menar när man använder sig av den formuleringen.
          </note>
          <note>
            Annika Nilsson är antingen okunnig, har inte läst
          </note>
          <note>
            Teracoms handlingar ordentligt eller också ljuger hon när hon
            säger något annat. Teracom riskerar att gå över styr. Så säger
            man själv.
          </note>
          <note>
            Regeringen med kulturminister Ulvskog i spetsen har tvingat Teracom
            att i strid med alla ekonomiska kalkyler satsa oerhörda summor
            på att få i gång den marksända digital-TV:n. I dag ser vi resultatet.
          </note>
          <note>
            Företagets ekonomi är så uruselt att långivarna har börjat att
            känna sig oroliga för att de aldrig kommer att få tillbaka de
            pengar som de har lånat ut till företaget.
          </note>
          <note>
            Enligt den finansiella analys som Kulturdepartementet självt
            har låtit göra kommer den marksända digital-TV:n aldrig att bli
            lönsam. I själva verket kommer Teracom att förlora ca 3 500 miljoner
            kronor på digital-TV-projektet - detta enligt Kulturdepartementets
            egen analys.
          </note>
          <note>
            I slutändan blir det som vanligt folket som drabbas. Varje hushåll
            tvingas att betala närmare 1 000 kr mer i skatt för att finansiera
            Marita Ulvskogs misslyckade digital-TV-satsning. Varje gång vi
            ser Robert från Boxer i TV-rutan kostar det pengar för de svenska
            hushållen.
          </note>
          <note>
            Fru talman! Så sent som i fredags upprepade Teracom sitt krav
            till regeringen. Man har behov av ytterligare 825 miljoner kronor
            för att överleva på sikt. Dessutom kräver Teracom nya reklamregler
            som gör det lättare att sända reklam i Ulvskogs digitala
          </note>
          <note>
            TV-nät.
          </note>
          <note>
            Allt detta är resultatet av att det digitala marknätet saknar
            konkurrenskraft. Redan i dag kan fler hushåll nås av digital satellitsänd
            TV än vad som kan nås via det digitala marknätet. Dessutom kommer
            aldrig det digitala marknätet att ens komma i närheten av antalet
            kanaler som kan sändas via kabel eller satellit.
          </note>
          <note>
            Till detta ska läggas att det är tio gånger dyrare att sända
            TV-kanaler via det digitala marknätet än via t.ex. satellit. Det
            är klart att det digitala marknätet aldrig kan nå lönsamhet med
            dessa förutsättningar.
          </note>
          <note>
            Kulturministern och andra gör sitt yttersta för att lägga locket
            på i den här frågan och skjuta den totala härdsmältan till efter
            valet. Hon har undvikit att svara på frågor om det digital-TV-projektets
            misslyckande.
          </note>
          <note>
            Men det hade varit mer hedersamt om kulturministern hade vågat
            erkänna att satsningen på digital marksänd
          </note>
          <note>
            TV har misslyckats och i stället tagit ansvar för att reda upp
            i röran.
          </note>
          <note>
            I stället för att som i dag ge Teracom livsuppehållande hjälp
            i form av en kreditgaranti borde vi för att minimera kostnaderna
            för skattebetalarna i dag besluta om att sätta stopp på den olönsamma
            satsningen på marksänd digital-TV och sälja Teracom till en ägare
            som har den kompetens som krävs för att driva denna sorts företag
            på ett framgångsrikt sätt.
          </note>
          <note>
            Trots Marita Ulvskogs tystnad i den här frågan hoppas jag att
            hon i dag som politiskt ytterst ansvarig kan svara på några av
            de väsentliga frågor som finns.
          </note>
          <note>
            Kulturministern har vid flera tillfällen hävdat att
          </note>
          <note>
            Teracom inte alls befinner sig i en ekonomisk kris.
          </note>
          <note>
            Om så är fallet infinner sig givetvis frågan: Varför ska vi då
            utfärda en kreditgaranti här i dag? Således:
          </note>
          <note>
            Anser kulturministern att Teracom befinner sig i en ekonomisk
            kris eller inte? Om inte, varför ska vi då tvinga medborgarna
            att gå i borgen för Teracoms lån?
          </note>
          <note>
            Den som är satt i skuld är inte fri. Kulturministern har tidigare
            vägrat att svara på frågan om vad hon avser att vidta för åtgärder
            för att inte sätta det svenska folket i skuld genom den aktuella
            kreditgarantin. I
          </note>
          <note>
            dag ska riksdagen fatta beslut om kreditgarantin, så nu borde
            kulturministern kunna svara på denna fråga:
          </note>
          <note>
            Är det rimligt att sätta svenska folket i skuld och göra de ofria
            på grund av att regeringen och kulturministern inte klarat av
            att driva digital-TV-projektet och
          </note>
          <note>
            Teracom på ett framgångsrikt sätt?
          </note>
          <note>
            Fru talman! Sedan undrar jag om kulturministern har en annan
            uppfattning än den som framkommer av den analys som Kulturdepartementet
            har låtit göra och som visar att den marksända digital-TV:n aldrig
            kommer att gå med vint utan snarare förorsaka Teracom förluster
            på 3 500 miljoner kronor. Således:
          </note>
          <note>
            Instämmer kulturministern i den finansiella analys som har gjorts
            där man har kommit fram till att digital-TV-projektet aldrig kommer
            att bli lönsamt utan i stället kommer att kosta 3,5 miljarder
            kronor?
          </note>
          <note>
            Vidare undrar jag om kulturministern avser att vidta några åtgärder
            för att ha en beredskap, om det nu visar sig att EU underkänner
            kreditgarantin och säger att den strider mot EU-rätten om statsstöd.
            Om så sker kommer Teracom om några månader att befinna sig i en
            än mer allvarlig och akut ekonomisk kris än vad företaget befinner
            sig i dag. Det vore rimligt att kulturministern hade en alternativ
            plan i beredskap. Således: Vad avser kulturministern att vidta
            för åtgärder om EU underkänner kreditgarantin?
          </note>
          <note>
            Fru talman! Slutligen undrar jag varför kulturministern anser
            att det är en statlig angelägenhet att subventionera TV-sändandet
            av vålds- och porrfilmer.
          </note>
          <note>
            Jag hoppas att kulturministern i dag kan ge svar på dessa frågor.
          </note>
          <note>
            Anf. 22 CHARLOTTA L BJÄLKE-
          </note>
          <note type="speaker">
            BRING (v) replik:
          </note>
          <note>
            Fru talman! Det här var något av det mest osmakliga som jag har
            hört. Min kommentar är att med
          </note>
          <note>
            Gunnar Axéns resonemang borde kulturutskottets beredningsområde
            helt läggas ned. Kultur, idrott och ungdomsverksamhet går faktiskt
            inte med vinst.
          </note>
          <note>
            Gunnar Axén har inte förstått att det finns andra värden i livet
            än att tjäna pengar, t.ex. yttrandefrihet och demokrati.
          </note>
          <note type="speaker">
            Anf. 23 GUNNAR AXÉN (m) replik:
          </note>
          <note>
            Fru talman! Om det är något som är osmakligt borde det vara just
            det faktum att staten subventionerar TV-sändandet av vålds- och
            porrfilmer.
          </note>
          <note>
            Det är en väsentlig skillnad på att sända TV och att ägna sig
            åt att arrangera knattefotboll eller annan kultur- och idrottsverksamhet.
          </note>
          <note>
            Det går att sända TV på kommersiella villkor och på ett lönsamt
            sätt. Det sker i dag via kabel och via satellit. Det finns ingen
            anledning för staten att satsa skattebetalarnas pengar på ett
            projekt som inte kommer att kunna bli lönsamt, på ett projekt
            som använder sig av en föråldrad teknik.
          </note>
          <note>
            Anf. 24 CHARLOTTA L BJÄLKE-
          </note>
          <note type="speaker">
            BRING (v) replik:
          </note>
          <note>
            Fru talman! En majoritet av riksdagens ledamöter delar inte Gunnar
            Axéns uppfattning.
          </note>
          <note type="speaker">
            Anf. 25 GUNNAR AXÉN (m) replik:
          </note>
          <note>
            Fru talman! Nej, jag har tyvärr noterat det.
          </note>
          <note>
            Anf. 26 Kulturminister MARITA ULV-
          </note>
          <note>
            SKOG (s):
          </note>
          <note>
            Fru talman! Denna debatt har uppvisat en väldigt bred samsyn
            kring Teracom och kring det digitala marknätet. Den har också
            tydligt visat att det egentligen handlar om två saker.
          </note>
          <note>
            Den ena saken är principen att så gott som alla hushåll ska kunna
            få tillgång till TV och radio i hemmen också i framtiden, och
            då är det digitala marknätet nödvändigt för att man ska nå det
            målet.
          </note>
          <note>
            Den andra saken handlar om ifall Teracom ska vara ett statligt
            företag eller om det ska privatiseras. Ska man ha enbart privata
            monopol när det gäller radiooch TV-distribution eller ska man
            ha ett samhällsägt företag som kan hävda allmänintresset och som
            inte behöver drivas efter det som är kortsiktigt lönsamt?
          </note>
          <note>
            Det finns två partier som mäler sig ur i båda dessa frågor: Moderaterna
            och Folkpartiet. Moderaterna är kolossalt ensamma i sina utfall,
            som faktamässigt är helt sanslösa och rymmer uppgifter som det
            helt enkelt inte finns någon verklighetsgrund för. Gunnar
          </note>
          <note>
            Axén höjde rösten, men det skorrade likväl när han blandade äpplen
            med päron.
          </note>
          <note>
            Folkpartiet, det andra partiet som mäler sig ur, är betydligt
            intressantare. Teracom var nämligen ett företag, vilket också
            har framkommit här i debatten, som skapades av den borgerliga
            regeringen i början av 90-talet. Det var en folkpartistisk kulturminister,
          </note>
          <note>
            Birgit Friggebo, som stod för den proposition som aviserade Teracoms
            bildande.
          </note>
          <note>
            Ana Maria Narti har inte hittat grundtexterna. Jag skulle vilja
            föreslå Ana Maria Narti att titta i proposition 1991/92:140. Där
            skriver hennes partivän Birgit
          </note>
          <note>
            Friggebo att Teracom "bör, som en del av samhällets grundläggande
            infrastruktur, behållas i helstatlig ägo.
          </note>
          <note>
            Bl.a. beredskapshänsyn talar för detta. Det statliga ägandet
            bör även ses som en garanti för konkurrensneutralitet inom rundradioverksamheten,
            och för att priserna i den del av verksamheten som inte är konkurrensutsatt,
            utsändningstjänsterna, inte blir oskäligt höga. - - - Jag har
            inte för avsikt att senare föreslå en privatisering av bolaget."
          </note>
          <note>
            Likadant är det med Lars Leijonborg, den nuvarande partiledaren
            i Folkpartiet. I motion
          </note>
          <note>
            1994/95:K418 sjunger han den digitala marksända televisionens
            höga visa - om hur viktig den är för public service, för att nå
            alla hushåll och för att inte bli beroende av kommersiella TV-företag
            för vilka en hel del hushåll är olönsamma, och varför vi därför
            måste ha marksänd digital television. Han säger att detta teknikskifte
            kanske kommer att ta 10-15 år men att vi inte får ge upp eftersom
            det är ett så viktigt allmänintresse.
          </note>
          <note>
            Det är därför Folkpartiets kovändning är så kolossalt intressant.
            Vi andra här, vi fem partier som står bakom det mesta i det som
            ligger på riksdagens bord i dag och även digital-TV-projektet
            - alltså kristdemokrater, alltså centerpartister, alltså socialdemokrater,
            vänsterpartister och miljöpartister - delar ju de här uppfattningarna
            som folkpartisterna stod för då, för ett antal år sedan. Men nu
            är det de som har ställt sig på Gunnar Axéns sida.
          </note>
          <note>
            Man blir lite fundersam. Bara för att det är valår ska man väl
            ändå inte släppa de viktiga sakfrågorna.
          </note>
          <note>
            Populism har ett högt pris, och vi andra står inte för populism
            i denna fråga. Vi tycker att det är viktigt att det inte blir
            svart i rutan hemma hos de människor som av olika skäl blir väldigt
            olönsamma TV-hushåll för de kommersiella aktörerna. Vi tycker
            att de också ska få se TV i framtiden. Därför driver vi denna
            fråga vidare.
          </note>
          <note>
            Vad dagens förslag handlar om, det förslag som riksdagen har
            att ta ställning till, är att ta ansvar för ett statligt företag
            som har svårigheter, som säkerligen kommer att fortsätta att ha
            vissa problem och som säkert kommer att visa dåliga siffror under
            den omstruktureringsperiod man befinner sig mitt uppe i.
          </note>
          <note>
            Det vi har gjort från regeringens sida är att göra tilllägg till
            de befintliga ägardirektiven där vi har sagt:
          </note>
          <note>
            Omstrukturera företaget! Koncentrera er på kärnverksamheten!
            Gör er av med sådant som inte behövs för kärnverksamheten! Det
            håller man på med nu. Första beskedet kom redan den 9 januari,
            då man hade börjat komma i gång med detta omstruktureringsarbete.
          </note>
          <note>
            Vi följer detta mycket nära. Men det är företagsledningen och
            styrelsen som styr Teracom; det kan varken regeringen eller riksdagen
            göra annat än i allmänna termer. Vi kan säga: Det här är en viktig
            uppgift för er, dvs. att se till att vi får ett teknikskifte från
            analog till digital sändningsteknik. Vi har också gett de allmänna
            förutsättningarna, dvs. att ni får, om ni vill, bygga ut detta
            i hela landet.
          </note>
          <note>
            Självklart kommer regeringen att återkomma till riksdagen när
            vi ser vad denna omstrukturering ger.
          </note>
          <note>
            Självfallet kommer också regeringen, i samband med att Digital-TV-kommitténs
            betänkande ska resultera i en proposition, att komma tillbaka
            till de långsiktiga förutsättningarna för att Teracom ska kunna
            ta hand även om de TV-hushåll som aldrig kan ge positiva siffror
            utan är olönsamma och som just därför måste hanteras av ett företag
            som inte drivs av vinstintresse.
          </note>
          <note>
            Jag vill dock, som sagt, tacka för alla kunniga och samsynta
            inlägg som kommit från fem av riksdagens partier här i talarstolen
            i dag.
          </note>
          <note type="speaker">
            Anf. 27 GUNNAR AXÉN (m) replik:
          </note>
          <note>
            Fru talman! Jag noterar att kulturministern sin vana trogen inte
            svarar på några frågor om digital-TV-
          </note>
          <note>
            projektets misslyckande eller Teracoms ekonomiska kris. Jag noterar
            i alla fall att kulturministern inte längre hävdar att Teracom
            inte befinner sig i en ekonomisk kris. Jag tar det som ett erkännande
            av att företaget faktiskt befinner sig i en ekonomisk kris.
          </note>
          <note>
            Jag noterar att kulturministern inte redovisade någon beredskap
            för vad som händer om EU underkänner kreditgarantin, vilket kan
            göra att företaget hamnar i en än mer akut ekonomisk krissituation
            än i dag.
          </note>
          <note>
            Jag noterar också att kulturministern inte hade några argument
            för varför vi med skattebetalarnas medel ska subventionera TV-sändande
            av vålds- och porrfilmer.
          </note>
          <note>
            Kulturministern hävdade däremot att jag använde mig av felaktiga
            fakta. Vilka fakta var felaktiga? Är det fel när jag säger att
            Teracom hävdar att man behöver 800 miljoner kronor i kapitaltillskott
            för att inte gå över styr? Nej, det är inte fel. Är det fel när
            jag hävdar att den finansiella analysen gör gällande att digital-TV-projektet
            sannolikt aldrig kommer att gå med vinst? Nej, det är inte fel.
            Är det fel när jag säger att den finansiella analysen visar att
            digital-TV-
          </note>
          <note>
            projektet kommer att kosta Teracom 3 500 miljoner kronor? Nej,
            det är inte fel.
          </note>
          <note>
            Om kulturministern vill visa att det är hon och inte jag som
            har rätt, lägg då korten på bordet! Sluta hemligstämpla alla handlingar
            och redovisa öppet hur det ser ut med ekonomin i dag! De fakta
            jag använder mig av är de som har framtagits av KPMG:s konsulter
            på uppdrag av Kulturdepartementet och de uppgifter som Teracom
            själva lämnat.
          </note>
          <note>
            Anf. 28 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag kan bara säga att Gunnar Axén, som enda person
            här i riksdagen, gör en tolkning av de dokument han läser som
            avviker från vad andra människor, majoriteten i denna riksdag,
            har utläst ur precis samma papper. Jag kan bara säga att Gunnar
          </note>
          <note>
            Axén blandar äpplen med päron. Han tittar på prognoser som handlar
            om en väldigt lång tidsperiod och som förutsätter att beslut som
            dagens beslut inte skulle tas, att regeringen och riksdagen inte
            skulle ta ett ägaransvar utan ställa sig på samma barrikad som
          </note>
          <note>
            Gunnar Axén och bara svärta ned och försöka skada detta företag.
            Vi tänker inte göra det. De siffror som
          </note>
          <note>
            Gunnar Axén väljer som slagträ i denna debatt, som egentligen
            handlar om att det är valår i år, kommer vi inte att använda oss
            av. Vi tar ansvar - Gunnar Axén bedriver valkampanj.
          </note>
          <note type="speaker">
            Anf. 29 GUNNAR AXÉN (m) replik:
          </note>
          <note>
            Fru talman! Om det är någon som i den här frågan tar hänsyn till
            att det är valår i år så är det kulturministern, Socialdemokraterna
            och deras stödpartier, när man gör allt för att skjuta digital-TV-projektets
            haveri till efter valet.
          </note>
          <note>
            Kulturministern har fel när hon säger att majoriteten av riksdagsledamöterna
            har kunnat läsa de här handlingarna och kommit fram till en annan
            uppfattning än undertecknad. Det är bara ett litet fåtal riksdagsledamöter
            som faktiskt har haft tillgång till de aktuella handlingarna.
            Det borde Marita Ulvskog veta vid det här laget. Det är bara ledamöterna
            av kulturoch finansutskotten som har haft en möjlighet att i ett
            slutet rum sitta och läsa de handlingar som Marita
          </note>
          <note>
            Ulvskog helst vill hålla helt och hållet för sig själv.
          </note>
          <note>
            Det är väldigt få riksdagsledamöter som i dag faktiskt känner
            till hur det förhåller sig i Teracom.
          </note>
          <note>
            Det vore bra för den här frågan om Marita Ulvskog visade prov
            på en lite större öppenhet och en vilja att faktiskt reda upp
            i den röra som hon har ställt till med.
          </note>
          <note>
            Anf. 30 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Det känns inte meningsfullt att föra en dialog med
            Gunnar Axén. Det är exceptionellt, därför att det som kännetecknar
            den här debatten och andra debatter i riksdagen är vanligtvis
            att det är meningsfullt att ha ett utbyte av åsikter. Det är väldigt
            svårt när det gäller Gunnar Axén.
          </note>
          <note>
            Han försöker göra en viktig allmänpolitisk fråga till ett personligt
            engagemang från en person, ett statsråd. Han försöker göra detta
            till en valårsfråga, till en öppenhetsfråga. Jag tror att Gunnar
            Axén är mycket väl medveten om de regler som finns när det gäller
            affärssekretess. Jag tror att han är väldigt medveten om den möjlighet
            som riksdagsledamöter har att besöka bolagsstämmor i samtliga
            statliga företag, även Teracom.
          </note>
          <note>
            Han vet också mycket väl från vilken typ av handlingar som sekretessen
            successivt har lyfts. Det är icke en politisk process. Det är
            juristerna i Regeringskansliet som med hänvisning till svensk
            lagstiftning fattar de besluten. Gunnar Axén försöker hela tiden
            blanda bort korten.
          </note>
          <note>
            Vad det handlar om är att när Sverige står och darrar efter en
            svår kris för svenskt privat näringsliv väljer han att köra ett
            spår kring ett statligt företag som han vill privatisera. Det
            är ett företag som har ett visst problem, men det har en viktig
            uppgift. Det finns en mycket bred majoritet i Sveriges riksdag
            för att företaget ska få fortsätta att vara ett kraftfullt företag,
            för att vi ska ta ett ägaransvar för det. Men det vill inte Axén
            prata om. Han vill bedriva värsta sortens valpropaganda.
          </note>
          <note type="speaker">
            Anf. 31 ANA MARIA NARTI (fp) replik:
          </note>
          <note>
            Fru talman! Jag tycker inte att frasen "jag har inte för avsikt
            att föreslå privatisering" betyder
          </note>
          <note>
            "Folkpartiet kommer aldrig i framtiden att föreslå privatisering".
            Det står mycket tydligt "jag" i den texten.
          </note>
          <note>
            Men jag har faktiskt ingen svårighet med att det sker. Jag kanske
            dömde fel i denna fråga. Jag skulle vilja att min replik ledde
            till ett liknande erkännande från andra hållet i den här polemiken.
          </note>
          <note>
            Att Lars Leijonborg bedömde att teknikskiftet kanske skulle ta
            tio femton år visar bara hur oklar situationen var när uttalandet
            gjordes. Vad vi vet i dag är att Teracom inte har hanterat frågan
            på ett sätt som skapar en trygg bild av framtiden. Därför är vi
            lika rädda som väldigt många andra här i plenisalen för att det
            ska bli svart i rutan.
          </note>
          <note>
            Anf. 32 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Först bara en liten detalj. Det jag citerade ur var
            en proposition som hela den borgerliga regeringen stod bakom.
            Det ansvariga föredragande statsrådet sade i propositionen att
            det inte heller framöver var aktuellt att komma med några förslag
            om privatisering av Teracom.
          </note>
          <note>
            Det handlar helt enkelt om en basal infrastruktur som är oerhört
            viktig för att hela landet också i framtiden ska kunna se television.
            Det handlar inte om att det nödvändigtvis ska bli fler kanaler.
            Det kan det också bli. Men vad det handlar om är att i princip
            alla hushåll ska kunna ha TV hemma.
          </note>
          <note>
            Man ska inte som enskilt hushåll behöva göra jättelika investeringar,
            och då talar jag om jättelika investeringar, för att kunna ta
            emot television. Det är samhällets ansvar. Samhället måste ta
            ansvar för sådant som kostar mycket och som kanske inte är lönsamt.
            Så är det med t.ex. radio- och TV-
          </note>
          <note>
            distribution.
          </note>
          <note type="speaker">
            Anf. 33 ANA MARIA NARTI (fp) replik:
          </note>
          <note>
            Fru talman! Man ska inte behöva göra jättelika investeringar
            för att se TV, säger statsrådet. Men om man via skattsedeln behöver
            göra jättelika investeringar i ett projekt som går mycket knackigt,
            är det inte samma sak?
          </note>
          <note>
            Anf. 34 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Förra årets granskning i konstitutionsutskottet visade
            mycket tydligt att skattemedel icke har använts i projektet för
            digital marksänd TV.
          </note>
          <note>
            Bara för någon månad sedan vände sig den folkpartistiske partiledaren
            Lars Leijonborg till Riksdagens revisorer för att be dem undersöka
            om det inte ändå var så att skattebetalarnas pengar på något vis
            hade använts till detta digitala TV-projekt. Var det sant, som
            Gunnar Axén står här och påstår, att skattebetalarna har betalat
            ut miljardbelopp till projektet för de digitala marksändningarna?
          </note>
          <note>
            Riksdagens revisorer avvisade Lars Leijonborgs önskan att ägarnas
            agerande skulle granskas därför att de slog fast att det icke
            har använts något av skattebetalarnas medel, än så länge, i detta
            projekt.
          </note>
          <note type="speaker">
            Anf. 35 INGER DAVIDSON (kd) replik:
          </note>
          <note>
            Fru talman! Det är mycket riktigt att Birgit Friggebo som representant
            för den borgerliga regeringen skrev: Jag har inte för avsikt att
            senare föreslå en privatisering av bolaget. Det fanns inga sådana
            planer då. Det här var tio år sedan. Det var väldigt viktigt i
            det läget att markera detta, därför att den socialdemokratiska
            oppositionen bedrev skrämselpropaganda mot allt vad bolagisering
            hette och framför allt mot allt vad privatisering hette.
          </note>
          <note>
            Men tiderna förändras och för några år sedan kom den socialdemokratiska
            regeringen med ett förslag till riksdagen om en delprivatisering
            av bl.a. Teracom.
          </note>
          <note>
            Det avstyrktes då av en majoritet i näringsutskottet och avslogs
            sedan av hela riksdagen. Det kan man beklaga i det här läget.
            Just en delprivatisering med fortsatt majoritetsägande av staten,
            som kan stå för garantin för utbyggnad i hela landet, skulle vara
            ett mycket bra sätt att tillföra det kapitaltillskott som bolaget
            är i akut behov av. Jag undrar varför inte detta förslag skulle
            kunna prövas när faktiskt den socialdemokratiska regeringen en
            gång tidigare har lagt fram det i riksdagen.
          </note>
          <note>
            Anf. 36 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag har full respekt för att Kristdemokraterna i
            diskussionen inför det beslut som ska fattas i dag har fört fram
            frågan om en delprivatisering.
          </note>
          <note>
            Men den socialdemokratiska gruppen och andra grupper i riksdagen
            delar inte den uppfattningen.
          </note>
          <note>
            Det är klart att det kan hända saker på tio år som gör att man
            kan nyansera uppfattningen i vissa sakfrågor även om man behåller
            sina grundvärderingar.
          </note>
          <note>
            Jag tycker att man kan se ett tydligt uttryck för det i de ägardirektiv
            som regeringen lämnade till Teracom före jul. Vi markerade tydligt
            att vi vill se en omstrukturering av Boxer och Senda. Det är redan
            privata ägarintressen i dotterföretaget till Teracom. Den privata
            ägarandelen kan öka så länge Teracom behåller 51 % av ägarandelen.
            Den omstrukturering som nu pågår handlar om att helt privatisera
            delar av verksamheten, dvs. dotterföretag, och söka andra vägar
            för att t.ex. inte binda kapital i fastigheter.
          </note>
          <note>
            Men för moderbolaget Teracom menar vi att av de skäl som Birgit
            Friggebo anförde i propositionen
          </note>
          <note>
            1991/92 bör moderbolaget inte privatiseras. Låt oss gärna föra
            den diskussionen vidare när omstruktureringsperioden är över och
            vi ser hur det har gått för
          </note>
          <note>
            Teracom och när vi ska ta ställning till de långsiktiga villkoren
            för Teracom. Från regeringens sida är vi dock helt på det klara
            med att moderbolaget inte ska privatiseras.
          </note>
          <note type="speaker">
            Anf. 37 INGER DAVIDSON (kd) replik:
          </note>
          <note>
            Fru talman! Det är att beklaga att regeringen inte ens kan visa
            en sådan öppenhet att det går att sätta i gång en utvärdering
            och undersökning om det här skulle kunna vara en möjlighet. Det
            här tar tid. Om det först ska göras en undersökning och det sedan
            ska gå att få till stånd utförsäljning av delar av bolaget osv.
            hinner det förflyta lång tid. Vad som hinner hända under den tiden
            går det bara att spekulera om.
          </note>
          <note>
            Vi vet att det är stora problem i dag i bolaget.
          </note>
          <note>
            Jag har svårt att förstå att när den socialdemokratiska regeringen
            tidigare, utan något speciellt skäl, har föreslagit just detta
            för riksdagen inte kan tänka sig att göra det nu när behovet är
            så stort av nytt riskkapital.
          </note>
          <note>
            Anf. 38 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag kan bara konstatera att dagens regering omfattar
            till hundra procent de grundvärderingar som handlar om moderbolagets
            behov av att även i fortsättningen vara ett statligt företag.
          </note>
          <note>
            Det viktiga för Teracom är att med stöd av de nya ägardirektiven
            genomföra en koncentration och en omstrukturering. Vi fick en
            rapport i fredags om hur långt företaget har kommit. Den är helt
            offentlig,
          </note>
          <note>
            Gunnar Axén. Jag har inte sett den omnämnd i någon tidning.
          </note>
          <note>
            Det som kommer att redovisas senare kommer säkert att vara problematiska
            siffror. Det kommer att finnas fler problem att lösa. Det viktiga
            är att vi känner ett gemensamt ansvar att se till att Teracom
            får möjlighet att fullfölja det uppdrag Teracom har. Regeringen
            kommer att återkomma till riksdagen med förslag om detta.
          </note>
          <note type="speaker">
            Anf. 39 AGNE HANSSON (c):
          </note>
          <note>
            Fru talman! Det mesta är väl vid det här laget sagt i denna debatt,
            men låt mig ändå göra några kommentarer.
          </note>
          <note>
            För det första delar jag Inger Davidsons - ordföranden i utskottet
            - uppfattning att det nu vore mycket oklokt att avbryta den utbyggnad
            av den nya tekniken som pågår. Det är inte heller det vi ska ta
            ställning till. Det ska vi diskutera i lugn och ro först när regeringen
            lägger fram sitt förslag i anledning av Digital-
          </note>
          <note>
            TV-kommitténs betänkande.
          </note>
          <note>
            För det andra är Centerpartiet inte berett att medverka till
            att riskera att vi låser in Sverige i en gammal, omodern och dyr
            teknik för lång tid framåt.
          </note>
          <note>
            Tvärtom bör vi se till att det analoga nätet, som är dyrt att
            driva, kan släckas så fort som möjligt.
          </note>
          <note>
            För det tredje vill Centerpartiet att public service ska ha en
            framtid i en ny, effektivare och billigare teknik. Flera har tidigare
            sagt att alla hushåll ska ha tillgång till denna nya teknik.
          </note>
          <note>
            För det fjärde - som ingen ännu har nämnt - ska det bli möjligt
            att i framtiden också ha regionala sändningar med hjälp av effektiv
            ny teknik.
          </note>
          <note>
            Allt detta skulle vi riskera om vi nu gör några drastiska vändningar
            och avbryter det som vi nu jobbar med. Då riskerar vi att hamna
            i en situation där
          </note>
          <note>
            IT-utbyggnaden görs på bara för marknaden intressanta områden.
            Det är vi inte beredda att medverka till.
          </note>
          <note>
            För att digitaltekniken ska ha en framtid har Teracom AB en nyckelroll
            för att uppfylla tillgängligheten för alla - också de regionala
            sändningarna. Det är naturligtvis beklagligt att det hittills
            inte har gått bra.
          </note>
          <note>
            Jag är oroad för att Teracom har hamnat i ekonomiska svårigheter.
            Jag utgår från att även kulturministern är oroad. Det är då nödvändigt
            att vidta åtgärder. Vi tycker att omorganisationen, omstruktureringen,
            är nödvändig, och det är nu nödvändigt att koncentrera sig på
            kärnverksamheten.
          </note>
          <note>
            Det har också i debatten pratats om monopol.
          </note>
          <note>
            Centerpartiet är inte för monopol. Att nu avbryta och privatisera
            innebär bara att byta ett monopol mot ett annat monopol. Privata
            monopol kommer inte att bry sig om de olönsamma hushållen.
          </note>
          <note>
            Det är bra att utskottet har tillstyrkt regeringens förslag om
            en kreditgaranti, med en förlängning av löptiden till den 31 december
            2002. Då hinner åtgärdsprogrammet få fullt genomslag, och riksdagen
            får då tid att i lugn och ro ta ställning till den kommande framtiden
            för radio och TV och den nya tekniken.
          </note>
          <note>
            Jag vill fråga kulturministern om hon är beredd att se till att
            Teracom verkligen kan nå 100 % av hushållen. Till det krävs mer
            resurser.
          </note>
          <note>
            Fru talman! Jag ber att få yrka bifall till förslaget i utskottets
            betänkande.
          </note>
          <note type="speaker">
            Anf. 40 JAN BACKMAN (m) replik:
          </note>
          <note>
            Fru talman! Varför ska det vara så svårt att förstå att marknätet
            inte är förutsättningen för att skapa regionala sändningar? De
            utbyggnadsplaner man nu pratar om anger fyra nät med en utbyggnad
            till 98 %
          </note>
          <note>
            och två nät med en utbyggnad till 90 %. Däremot kan satellitsändningar
            klara betydligt fler kanaler och dessutom täcka in hela Sverige.
            Det påpekade det av det statliga Rymdbolaget delägda Nordic Satellite
            AB
          </note>
          <note>
            för Digital-TV-kommittén redan i oktober förra året.
          </note>
          <note>
            De 98 procenten ligger alltså till grund för den analys som KPMG
            gjorde åt Teracom på Kulturdepartementets uppdrag förra året.
            Man talar inte om något heltäckande. För marknätet talar man om
            98 %.
          </note>
          <note>
            Det behövs t.ex. satellit för att klara de sista två procenten.
            Det är tekniskt alldeles uppenbart.
          </note>
          <note type="speaker">
            Anf. 41 AGNE HANSSON (c) replik:
          </note>
          <note>
            Fru talman! Jag vet inte vem det är som har svårast att förstå.
          </note>
          <note>
            Det har sagts tidigare från talarstolen att det är omöjligt att
            klara alla hushåll, ekonomiskt och effektivt, med hjälp av parabol.
            Då är svaret givet att vi måste ha ett digitalt marknät. Det är
            bra av flera skäl.
          </note>
          <note>
            Det ger också möjligheter att få ytterligare ett alternativ -
            en mångfald, en konkurrenssituation - som inte kan vara bra för
            någon annan än för TV-tittande hushåll.
          </note>
          <note type="speaker">
            Anf. 42 JAN BACKMAN (m) replik:
          </note>
          <note>
            Fru talman! Jag delar synpunkten om mångfalden.
          </note>
          <note>
            Men satellitbolagsföreträdarna förstår inte varför just en parabol
            i otillgängliga områden skulle bli så mycket dyrare än en sprötantenn.
            Priset för boxen blir ju detsamma, oavsett vilken distributionsform
            man har för de TV-program man tittar på.
          </note>
          <note type="speaker">
            Anf. 43 AGNE HANSSON (c) replik:
          </note>
          <note>
            Fru talman! Det är först i en situation där en privat marknad
            reglerar och styr allt detta som det går upp för de hushåll som
            ligger illa till vilka konsekvenser det får kostnadsmässigt och
            vad det innebär för de möjligheter man då har att se public service-TV
            och kvalitetsprogram.
          </note>
          <note>
            Anf. 44 Kulturminister MARITA ULV-
          </note>
          <note>
            SKOG (s) replik:
          </note>
          <note>
            Fru talman! Jag ska bara kort svara på Agne
          </note>
          <note>
            Hanssons fråga. Det viktiga med det digitala marknätet är som
            sagt att i princip alla hushåll ska kunna nås av television. Redan
            i dag finns en restriktion eftersom public service inte når riktigt
            alla hushåll på grund av olika tekniska och geografiska olägenheter.
            Ambitionen är att nå i princip alla hushåll.
          </note>
          <note>
            Hur man löser det och hur tidtabellen exakt ska se ut ska vi
            återkomma till i form av konkreta förslag efter behandlingen av
            Digital-TV-kommitténs betänkande.
          </note>
          <note type="speaker">
            Anf. 45 AGNE HANSSON (c):
          </note>
          <note>
            Fru talman! Jag noterar med tillfredsställelse det kulturministern
            säger. Jag ser fram emot att möta de här förslagen i kammaren
            och diskutera och debattera dem.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            7 § Ungdomspolitik
          </note>
          <note>
            Föredrogs kulturutskottets betänkande 2001/02:KrU8
          </note>
          <note>
            Ungdomspolitik.
          </note>
          <note type="speaker">
            Anf. 46 ROY HANSSON (m):
          </note>
          <note>
            Fru talman! I motionen 2001/02:Kr425 har Moderata samlingspartiet
            givit uttryck för tveksamheten att forma en särskild ungdomspolitik.
          </note>
          <note>
            Det kan inte vara rimligt att föra samman ett stort antal människor
            bara med hänsyn till ålder. Alla som hänförs till gruppen är enskilda
            individer och därför måste det vara fel att försöka kollektivisera
            enbart efter ålder.
          </note>
          <note>
            Vi ger uttryck för detta i reservation 2, vilken jag härmed yrkar
            bifall till. Självfallet står jag bakom alla
          </note>
          <note>
            Moderata samlingspartiets reservationer men för tids vinnande
            yrkar jag bifall enbart till reservation 2.
          </note>
          <note>
            I stället för att försöka kollektivisera dem som för tillfället
            är unga så måste vi se till var och en av våra ungdomar, så att
            deras drömmar och önskningar så långt möjligt kan förverkligas.
          </note>
          <note>
            Varje individ har naturligtvis sina drömmar, önskemål och egna
            förutsättningar. Jag hoppas och tror att alla, i varje fall de
            flesta, delar min uppfattning i detta avseende. Det är detta som
            gör en särskild politik för en stor grupp orimlig.
          </note>
          <note>
            Fru talman! I stället måste vi naturligtvis arbeta för en samhällsutveckling
            där våra unga kan få just sina drömmar och önskemål så långt som
            möjligt uppfyllda. Det sker inte genom gemensamma stora kollektiva
            system vare sig inom skolväsendet eller inom föreningslivet.
          </note>
          <note>
            Vad gäller utbildning är det naturligtvis valfrihet i val av
            såväl skola som utbildningsväg som ger förutsättningar för den
            enskilde unga individen. Alla är inte lika, och därför måste strävan
            vara att utforma våra utbildningsmöjligheter på så sätt att det
            passar var och en efter vars och ens förutsättningar
          </note>
          <note>
            Fru talman! Det är inte så att våra unga är på något sätt mindre
            intresserade av politik än vad tidigare generationer varit. Det
            är nog i stället så att intresset och engagemanget är större men
            möjligen inte för traditionell partipolitik. Det är inte de ungas
            fel, utan det är rimligen så att det gäller för partierna att
            möta våra ungdomars inställning.
          </note>
          <note>
            Tron att det går att organisera fram ett ökat intresse är naturligtvis
            fel väg; det är innehållet som fångar såväl unga som gamla för
            idéer och gemensamma intressen.
          </note>
          <note>
            Fru talman! Vi har i vår motion 2001/02:Kr425
          </note>
          <note>
            givit uttryck för vår tveksamma inställning till stora organisationer
            som försöker ge röst åt alla ungdomar.
          </note>
          <note>
            Organisationer som Ungdomsstyrelsen och
          </note>
          <note>
            Landsrådet för Sveriges ungdomsorganisationer försöker nog göra
            ett så bra arbete som möjligt. Det är bara det att det inte är
            möjligt att samla alla ungdomsintressen under samma tak.
          </note>
          <note>
            Naturligtvis är det omöjligt för en organisation som Landsrådet
            för Sveriges ungdomsorganisationer,
          </note>
          <note>
            LSU, att balansera olika intressen hos våra olika ungdomsorganisationer.
          </note>
          <note>
            Av naturnödvändighet blir naturligtvis någon eller några organisationer
            förfördelade när LSU har att avge t.ex. ett remissyttrande, eller
            också blir yttrandet så intetsägande att det är helt ointressant.
            Organisationen kommer därför att enbart bli en del av Organisations-
            och Bidragssverige.
          </note>
          <note>
            Lika svårt måste det vara för Ungdomsstyrelsen i
          </note>
          <note>
            Stockholm att veta vilka önskemål som finns runtom i landet.
            Självfallet är ungdomarnas behov och önskningar olika i storstäder,
            tätorter och på landsbygden, likväl som det är skillnad i landets
            olika delar på grund av tradition och förutsättningar.
          </note>
          <note>
            Det är därför viktigt att frågor som berör ungdomar hanteras
            nära och i samverkan med såväl ickepolitiska ungdomsorganisationer,
            stora och små, som traditionella organisationer.
          </note>
          <note>
            Fru talman! Jag tror att det är viktigt att nu finna nya former
            för unga människors engagemang. Jag tror inte att det går genom
            att inrätta fler kommissioner eller delegationer.
          </note>
          <note>
            Jag tror att det viktigaste är att lyssna på unga människor.
            Det gäller oavsett om det är en av staten organiserad verksamhet
            eller om det är en ytterst tillfällig rörelse. Naturligtvis är
            varje individ viktig och har rätt att få föra fram sina åsikter
            och få respekt för detta.
          </note>
          <note>
            Det är inte så att intresset för deltagande i allmänna val har
            minskat - valdeltagandet bland förstagångsväljarna vid förra valet
            var högre än genomsnittet. Därtill ska läggas att det är betydligt
            fler unga människor som har deltagit i någon form av politisk
            manifestation som bojkott eller skrivit på någon protestlista.
          </note>
          <note>
            Fru talman! I ett särskilt yttrande behandlar vi frågan om åldersgränser.
            Vi anser att det är svårt att finna någon enhetlighet, för olika
            åldersgränser har olika syften:
          </note>
          <note>
            - att skydda barn och unga, t.ex. genom åldersgränser vid biografbesök
          </note>
          <note>
            - rättigheter, som att vid 12 års ålder få föra fram sina synpunkter
            vid vårdnadsutredning och att få köra moped vid 15 år
          </note>
          <note>
            - skyldigheter, som att vara straffmyndig vid 15 år och att vara
            värnpliktig till 47 år.
          </note>
          <note>
            Frågan om olika åldersgränser innehåller en del frågeställningar.
            Det är därför bra att det nu sedan några veckor finns en särskild
            utredningsman som ska granska så att ingen ska diskrimineras på
            grund av ålder.
          </note>
          <note type="speaker">
            Anf. 47 PETER PEDERSEN (v):
          </note>
          <note>
            Fru talman! Propositionen 1998/99:115 På ungdomars villkor -
            ungdomspolitik för demokrati, rättvisa och framtidstro togs fram
            i samarbete mellan
          </note>
          <note>
            Socialdemokraterna, Vänsterpartiet och Miljöpartiet.
          </note>
          <note>
            Vi i Vänsterpartiet står fortfarande bakom propositionens inriktning,
            med betoning på en generell, sektorsövergripande och målstyrd
            ungdomspolitik som inkluderar uppföljning och analys. Den nya
            ungdomspolitiken slogs fast i betänkandet
          </note>
          <note>
            1999/2000:KrU4.
          </note>
          <note>
            Vänsterpartiet står bakom dagens betänkande med ett viktigt undantag,
            nämligen behandlingen av åldersgränser för ungdomar - läs: vuxna,
            myndiga ungdomar. Denna fråga behandlades redan i ungdomspropositionen,
            där regeringens bedömning var:
          </note>
          <note>
            "Initiativ bör tas till överläggningar med restaurangbranschen
            i syfte att de differentierade åldersgränserna för män och kvinnor
            på sikt avskaffas."
          </note>
          <note>
            I propositionen konstaterades att den s.k. åldersgränsutredningen
            genomförde en kartläggning av de författningsreglerade åldersgränser
            som berör unga människor upp till 30 år samt vissa andra åldersgränser
            som upprätthålls i samhället, t.ex. de åldersgränser som nu är
            ifrågasatta - inte sällan ska män vara 23 år för att komma in
            på en restaurang medan det räcker med att vara 20 år för den som
            är kvinna. Man genomförde också en hearing inom ramen för utredningsarbetet,
            där man diskuterade olika åldersgränser.
          </note>
          <note>
            I propositionen från 1998 menade regeringen att differentierade
            åldersgränser kan medföra att unga män stängs ute från nöjesliv
            - t.ex. restauranger, diskotek och nöjeslokaler - vilket kan resultera
            i att de känner sig kränkta och frustrerade. Detta kan i sin tur
            leda till ökad aggression och våld på gator och torg.
          </note>
          <note>
            Regeringen menar att man på sikt ska verka för att ta bort åldersgränserna,
            inte minst i ett jämställdhetsperspektiv, och att man ska initiera
            överläggningar med branschen i syfte att på sikt avskaffa gränserna.
          </note>
          <note>
            I det betänkande vi diskuterar i dag kan vi läsa oss till att
            dessa överläggningar har misslyckats. Om man går ut på olika krogar
            och nöjeslokaler runtom i landet kan man fortfarande konstatera
            att dessa åldersgränser, där man differentierar godtyckligt vad
            gäller kön, upprätthålls.
          </note>
          <note>
            I motion Kr285 från Vänsterpartiet begär vi därför en utredning
            i syfte att klarlägga hur olika åldersgränser används och påverkar
            den som har uppnått myndig ålder, dvs. 18 år. Om åldersgränser
            används utan klara motiveringar och starka skäl och där de verkar
            diskriminerande på myndiga personer bör utredningen föreslå åtgärder
            som förhindrar möjligheterna att använda sådana åldersgränser.
          </note>
          <note>
            I betänkandet framhåller kulturutskottet att frågan om mer enhetliga
            åldersgränser kompliceras av att uppsatta åldersgränser avser
            så skilda förhållanden som de ungas rättigheter, skyldigheter
            och grova skydd. Det är ungefär samma motivering som Moderata
            samlingspartiet använder i sitt särskilda yttrande.
          </note>
          <note>
            Utskottet menar utifrån detta att det torde innebära stora problem
            att fastställa en enda enhetlig åldersgräns. Utskottet konstaterar
            att regeringen i januari
          </note>
          <note>
            2002 har tillsatt en parlamentarisk kommitté som ska se över
            frågan om diskrimineringslagstiftning och även se om den kan gälla
            ett mer vidsträckt område.
          </note>
          <note>
            Indirekt kan man läsa sig till att man även ska kunna titta på
            den fråga som jag lyfter fram här, dvs. åldersgränser för ungdomar
            på krogar och nöjeslokaler. Vi får se vad detta ger i framtiden.
          </note>
          <note>
            Jag tycker dock att argumentationen är något märklig. Vi argumenterar
            ju inte för att man ska ha en enhetlig åldersgräns, som ska gälla
            allting. Vi säger inte att när man är 18 år så ska man få adoptera
            barn, köra moped, gå på systemet och göra ditten och datten. Vi
            säger att om man avviker från en viktig gräns
          </note>
          <note>
            - för det måste ju betyda någonting att man är 18 år -
          </note>
          <note>
            så ska det finnas starka skäl för den typen av begränsningar.
            Vi förordar inte, som vissa andra partiers representanter gör
            i betänkandet, en lägre åldersgräns för att köpa sprit eller andra
            alkoholhaltiga drycker på
          </note>
          <note>
            Systembolaget. Vi tycker att det finns starka motiv och skäl
            för att man där höjer gränsen till 20 år -
          </note>
          <note>
            detta för att kunna få en sammanhållen alkoholpolitik.
          </note>
          <note>
            Det gäller inte minst med tanke på övriga åtgärder som man har
            vidtagit på det alkoholpolitiska området och som har bidragit
            till att alkoholkonsumtionen i landet har ökat inte minst bland
            de unga.
          </note>
          <note>
            Vi kan inte se några vettiga skäl till att vi ska tilllåta ett
            system som säger att killar och unga män alltid ska ha förhållanden
            med yngre kvinnor och att det framför allt ska vara på ett visst
            sätt om man besöker en restaurang. Om vi kan komma till rätta
            med det så borde vi försöka göra någonting åt det.
          </note>
          <note>
            Jag kan konstatera att man i Aftonbladets undersökning Ungt val
            ställde denna fråga - efter det att vi hade väckt motionen. Den
            11 februari 2002 redovisades att 71 % av alla tillfrågade ledamöter
            som man kunde nå i den här kammaren - det var 209 stycken, alltså
            ett ganska stort underlag - vill förbjuda denna typ av åldersgränser
            ute på krogar och nöjeslokaler.
          </note>
          <note>
            Det verkar vara en märklig sammansättning. De finns tydligen
            inte i kulturutskottet, förutom vi i Vänsterpartiet. I stort sett
            alla partier utom Moderaterna vill att man ska upphäva eller förbjuda
            åldersgränserna.
          </note>
          <note>
            Jag vill avsluta med att yrka bifall till reservation
          </note>
          <note>
            13 och konstatera att vi inte menar att vi alltid ska ha en enhetlig
            åldersgräns på 18 år, som man aldrig får göra undantag från i
            något avseende. Vi menar i stället att när man gör undantag så
            ska det finnas starka skäl och tydliga motiveringar, och det finns
            det inte när det gäller åldersgränser i restaurangbranschen t.ex.
          </note>
          <note type="speaker">
            Anf. 48 DAN KIHLSTRÖM (kd):
          </note>
          <note>
            Fru talman! För ungefär fyra månader sedan, någon vecka efter
            den allmänna motionstiden, diskuterade vi ungdomspolitik här i
            kammaren. Då gällde det motionsyrkanden från den allmänna motionstiden
          </note>
          <note>
            1999/2000 och 2000/01. Redan då hade nya motionsyrkanden från
            årets allmänna motionstid inkommit.
          </note>
          <note>
            Nu är det dags att behandla dessa motionsyrkanden här. Vad jag
            vill säga med detta är att jag tycker att det är ganska bra att
            vi med jämna mellanrum får tillfälle att diskutera ungdomspolitiken
            - för den är viktig.
          </note>
          <note>
            Inledningsvis vill jag yrka bifall till reservation 1
          </note>
          <note>
            under punkt 1. Självfallet står jag bakom alla kristdemokratiska
            reservationer i betänkandet, men för tids vinning yrkar jag bifall
            bara till den första.
          </note>
          <note>
            Fru talman! Den 23 januari hölls en aktuell debatt här i kammaren
            om ungdomsvåld m.m. Jag tror att det var många av oss som nu deltar
            i den här debatten som lyssnade på den debatten. Den handlade
            mycket om konsekvenserna av mobbning, våld och droger men också
            en hel del om förebyggande insatser och stöd. Jag tycker att det
            finns en klar koppling mellan den debatten och de förslag som
            vi diskuterar här i dag i kulturutskottets ungdomspolitiska betänkande.
          </note>
          <note>
            Vi kristdemokrater menar att det behövs en samlad statlig ungdomspolitik
            som bidrar till att skapa en helhetsbild av ungdomars situation.
            Den kan bidra till en samordning av de statliga insatserna för
            ungdomar samt stödja föräldrar, kommuner, ideella organisationer
            och andra positiva krafter i samhället. Vi kristdemokrater stödde
            också förslaget att ange tre mål för ungdomspolitiken. Det första
            målet handlar om att ungdomar ska ha goda förutsättningar att
            leva ett självständigt liv. Inte minst måste politiken samtidigt
            som den medger att ungdomar själva formar sin framtid befästa
            att värderingar som människolivets okränkbarhet, varje människas
            värde och rätt till integritet förmedlas till varje ny generation.
          </note>
          <note>
            Vi har tagit upp det förut, men vi gör det igen. I
          </note>
          <note>
            regeringens ungdomspolitik behandlas frågor om självständighet
            och inflytande på ett utförligt sätt.
          </note>
          <note>
            Detta är viktigt, och vi kristdemokrater ställer upp på det.
            Men vi saknar en annan viktig dimension, nämligen frågan om allmänt
            välbefinnande. Alltför många ungdomar mår psykiskt dåligt. Undersökningar
            visar att vad ungdomar saknar mest är trygga relationer med vuxna
            - inte materiell välfärd. Många känner sig övergivna och ensamma.
            De upplever att de inte behövs eller de har t.o.m. tappat sin
            identitet och förlorat framtidstron. Att ha någon att tala med,
            någon som vill förstå och lyssna betyder oerhört mycket.
          </note>
          <note>
            Fru talman! Statens roll när det gäller ungdomspolitiken bör
            vara stödjande - inte styrande. Huvudmålen är viktiga, men också
            delmålen. I reservation 1 vänder vi oss emot att regeringen själv
            utformar delmålen. För att bättre kunna bedöma den politiska inriktningen
            för ungdomspolitiken anser vi att regeringen bör återkomma till
            riksdagen med konkreta delmål. De nuvarande 41 delmålen har visat
            sig vara svåra att följa upp. Många av dem upplevs som otydliga,
            och vi anser därför att regeringen ska återkomma till riksdagen
            med förslag till nya delmål.
          </note>
          <note>
            Genom att återkomma till oss här i riksdagen uppmärksammas och
            debatteras ungdomspolitiken på ett annat sätt än nu, vilket torde
            vara bra för uppslutningen kring de viktiga ungdomsfrågorna.
          </note>
          <note>
            Fru talman! Jag vill ännu en gång ta upp frågan om statsbidragen
            till ungdomsorganisationerna. Jag vill minnas att jag tog upp
            den frågan i budgetdebatten i höstas, men det finns anledning
            att ta upp den igen. Just nu handlar det om reservation 10. Det
            är i grunden ett yrkande från Centern, men som vi kristdemokrater
            stöder. Denna fråga har vi diskuterat under flera år, och vi kristdemokrater
            har kritiserat den nya förordning som trädde i kraft den 1 januari
            i år och som tillämpas för första gången i fråga om statsbidrag
            för bidragsåret 2004. Precis som vi kan läsa i betänkandet handlar
            det nu om tre olika bidrag
          </note>
          <note>
            - strukturbidrag, utvecklingsbidrag och etableringsbidrag - med
            olika krav på medlemsantal och antal lokalavdelningar. Den speciella
            situationen för ungdomsorganisationer för handikappade ska tillgodoses.
          </note>
          <note>
            I undantagsfall ska det finnas dispensmöjligheter.
          </note>
          <note>
            Precis som vi har påpekat förut anser vi att de generationsövergripande
            organisationerna missgynnas.
          </note>
          <note>
            Med anledning av den aktuella reservationen tycker jag att våra
            argument blir starkare. Det visar sig att invandrarnas ungdomsorganisationer,
            precis som flera andra ungdomsorganisationer, riskerar att hamna
            utanför det nya bidragssystemet. Som förut hänvisas till dispensregeln.
            Det måste väl ändå vara lite besvärande att ett antal organisationer
            hamnar liksom vid sidan om? För oss är det klart att statens roll
            ska vara stödjande - inte styrande.
          </note>
          <note>
            Förklara för oss varför vissa organisationer inte kan inrymmas
            i bidragssystemet utan ska leva på dispens.
          </note>
          <note>
            Herr talman! Till slut vill jag ta upp något om internationellt
            ungdomsarbete. För oss kristdemokrater är det självklart att ungdomsfrågorna
            måste prioriteras i det internationella arbetet. Jag tycker mig
            se en fara, nämligen den att frågan enbart hamnar inom själva
            EU-samarbetet. Detta ska naturligtvis inte förringas, men det
            är viktigt att komma ihåg att det internationella ungdomsarbetet
            också ska sträcka sig utanför EU. Ungdomar är en viktig resurs
            också i det internationella utvecklingssamarbetet. Det är oerhört
            viktigt att öka kunskaperna om och förståelsen för internationellt
            solidaritetsarbete hos morgondagens beslutsfattare. Här spelar
            de svenska ungdomsorganisationerna en viktig roll. Det är därför
            Kristdemokraternas uppfattning att staten genom ungdomsstyrelsen
            bör stödja ungdomsorganisationernas reguljära internationella
            verksamhet, dvs. deras möjligheter att ha kontakt med sina systerorganisationer
            i andra länder och bedriva arbete inom sina internationaler. det
            är bakgrunden till vårt ställningstagande i reservation 12.
          </note>
          <note type="speaker">
            Anf. 49 PETER PEDERSEN (v) replik:
          </note>
          <note>
            Herr talman! Jag skulle gärna vilja ha svar från
          </note>
          <note>
            Kristdemokraterna i kulturutskottet på vilka motiv de har för
            att inte stödja den ganska modesta skrivningen som Vänsterpartiet
            har i sin reservation 13 när det gäller översyn av åldersgränser
            för ungdomar.
          </note>
          <note>
            Jag kan konstatera att i undersökningen Ungt val, som jag refererade
            till i mitt anförande, var det en majoritet även av Kristdemokraternas
            riksdagsledamöter som har tillfrågats som vill upphäva den här
            regeln. De säger alltså ja till att upphäva denna restriktion.
            Tolv säger nej, en vet inte, och elva har inte gått att nå. Men
            det är alltså en klar majoritet av
          </note>
          <note>
            Kristdemokraterna som tycker att man på något vis ska se över
            och förbjuda detta. Man kan diskutera formerna men på något sätt
            åtgärda problemet. Jag skulle vilja att Kristdemokraterna utvecklar
            sitt avstyrkande i utskottet lite mer, så att vi får veta vad
            som är orsaken till att de inte vill se över de differentierade
            och i dag diskriminerande åldersgränser som finns.
          </note>
          <note type="speaker">
            Anf. 50 DAN KIHLSTRÖM (kd) replik:
          </note>
          <note>
            Herr talman! Jag har förståelse för Peter Pedersens åsikter och
            tankar i denna fråga. Jag har också stor förståelse för att ungdomar
            också kan känna sig diskriminerade. Peter Pedersen hänvisade till
            Aftonbladets undersökning Ungt val. Och den här frågan finns med
            bland de tio som ungdomar prioriterar att diskutera.
          </note>
          <note>
            Jag har själv ungdomar hemma, och jag känner väl till hur ungdomar
            vill ha det. Ungdomar vill gärna ha allt på en gång, alla rättigheter
            som man kan få.
          </note>
          <note>
            Samtidigt finns det skäl, vilket jag tror att Peter Pedersen
            vet, till dessa olika regler och lagar om åldersgränser. Vi kristdemokrater
            tycker att det är bra att vi får föra en debatt på detta område.
          </note>
          <note>
            Med anledning av den här undersökningen och dessa ställningstaganden
            är det intressant att det har förekommit en hel rad olika typer
            av debattartiklar och reportage i tidningarna som beskriver hur
            det kan vara i verkligheten, inte minst i restaurangbranschen.
          </note>
          <note>
            Jag håller med om att det här är en fråga också för oss i riksdagen
            men lika mycket en fråga för de olika aktörer som finns i olika
            branscher, t.ex. restaurangbranschen och nöjesbranschen.
          </note>
          <note>
            Jag vill hänvisa till det som majoriteten säger i betänkandet,
            nämligen att det alldeles nyligen har tillsatts en utredning,
            en parlamentarisk kommitté, med uppdrag att arbeta med frågan
            om en sammanhållen diskrimineringslag. Visst drabbas ungdomar
            av diskriminering, men det gäller även många andra områden i livet,
            inte minst kanske de äldre. Därför tycker vi att det är bra att
            den här frågan utreds, också när det gäller helheten.
          </note>
          <note type="speaker">
            Anf. 51 PETER PEDERSEN (v) replik:
          </note>
          <note>
            Herr talman! Om vi nu inte ska vara fullständiga populister här
            i riksdagen kan jag säga att jag förstår att ungdomar vill en
            massa saker och att de inte alltid kan få som de vill. Men min
            frågade handlade om att det i denna undersökning visade sig att
            en majoritet även av Kristdemokraterna svarade ja på frågan. Om
            man har denna uppfattning när man svarar på en enkät från Aftonbladet,
            Ungt val, ska man då inte företräda den åsikten i verkligheten
            när man fattar beslut här i kammaren?
          </note>
          <note>
            Jag vill återigen påminna om att Vänsterns reservation inte innebär
            att man inför en strikt åldersgräns på 18 år som ska gälla i alla
            lägen och aldrig får frångås. Vi säger faktiskt att det ska finnas
            starka skäl och tydliga motiveringar för att frångå den. Då är
            det väl bättre att de restaurangägare som tycker att 18-åriga
            killar är för stökiga och vill ha en äldre publik genom sina arrangemang
            vänder sig till olika publika intressen. Men det som de nu gör
            är att säga att de inte tror att unga killar är lika mogna som
            unga tjejer utan att de får gå någon annanstans. Det är det som
            faktiskt är diskriminerande. Det kan finnas omogna personer även
            bland dem som är 40 år. Men då får man ta itu med dessa individuella
            problem. Vi menar att man inte kan utestänga en grupp för att
            den tillhör ett visst kön som faktiskt har uppnått myndig ålder.
            Det finns egentligen inga andra skäl till detta än restaurangbranschens
            egen bekvämlighet.
          </note>
          <note type="speaker">
            Anf. 52 DAN KILHSTRÖM (kd) replik:
          </note>
          <note>
            Herr talman! Nu tycker jag att Peter Pedersen och
          </note>
          <note>
            Vänsterpartiet kanske slår in öppna dörrar i denna fråga när
            de begär en utredning, även om de säger att den är ganska modest,
            eftersom det alldeles nyligen har tillsatts en parlamentarisk
            kommitté som ska se över en sammanhållen diskrimineringslag. Då
            utgår jag också ifrån att de frågor som Peter Pedersen berör kommer
            att tas upp där.
          </note>
          <note>
            Sedan vet Peter Pedersen att vi här i riksdagen nästan varje
            dag får ett antal frågor och enkäter. Och det är inte säkert att
            alla ledamöter kände till att det alldeles nyligen har tillsatts
            en kommitté på detta område. Vi tror att denna utredning kommer
            att ta upp de frågor som Peter Pedersen berör.
          </note>
          <note type="speaker">
            Anf. 53 BIRGITTA SELLÉN (c):
          </note>
          <note>
            Herr talman! Centerpartiet anser att extra resurser ska gå till
            en satsning på ung kultur i hela landet. Jag har pratat mig varm
            för det många gånger tidigare men tar upp det igen eftersom dagens
            betänkande innehåller många av våra motioner om hur viktigt det
            är att unga människor ska ha möjlighet att påverka sin uppväxtmiljö
            på ett positivt sätt.
          </note>
          <note>
            Centerpartiet vill ha ett KUL-bidrag - kultur för unga i hela
            landet - med unga, för unga och av unga.
          </note>
          <note>
            Det ligger i år på 100 miljoner, och nästa år höjer vi det till
            290 miljoner. Vår målsättning med dessa pengar är att ungdomarna
            själva ska kunna söka bidrag till de projekt som de vill genomföra.
            På sikt ska varje kommun få 1 miljon till ungdomarnas egna idéer,
            1 miljon oavsett hur stor kommunen är.
          </note>
          <note>
            Vi tycker att det är viktigt att ungdomarna själva får bestämma
            hur resurserna ska fördelas till olika aktiviteter som de vill
            genomföra. I kommunerna är pengarna uppbundna redan innan budgeten
            antas, eftersom de har fasta kostnader för anläggningar och institutioner,
            och många projekt är beslutade redan innan budgeten antas.
          </note>
          <note>
            Ungdomar som har kommit på en lysande idé har inte tid att vänta
            till nästa års budget, eftersom entusiasmen innan dess har runnit
            av dem, eller också har de fått nya idéer. Förmodligen har de
            också ledsnat på att vänta på att byråkratins kvarnar ska mala
            färdigt och därmed tappat tron på demokratin.
          </note>
          <note>
            I några kommuner i landet har man utvecklat verksamhetsformer
            som tillgodoser ungdomars åsikter och även sett till att ta fram
            snabba beslut. Årligen utses en ungdomskommun i landet av Ungdomsstyrelsen
            och Kommunförbundet. De kommuner som blir utvalda blir det därför
            att de låtit ungdomar fatta beslut över egna projekt. I Jönköping
            t.ex. får även ungdomar eller grupper som inte tillhör någon förening
            ta del av den pott med pengar som Ungdomsakuten förfogar över.
            Det är väldigt viktigt att dessa föreningslösa ungdomar känner
            att även de kan få ett hörn av budgetkakan. Vi anser därför att
            Ungdomsstyrelsen ska få i uppdrag att påverka kommunerna att utarbeta
            konkreta planer för en högre prioritering av ung kultur.
          </note>
          <note>
            Herr talman! Det är ungdomarna själva som vet vad de vill ha
            för kultur. I dag är det vanligt att färdiga program presenteras
            utan att man har frågat vad ungdomarna vill ha.
          </note>
          <note>
            I dagarna har vi fått en förstudie från Riksdagens revisorer,
            som har tittat på om utbud och efterfrågan stämmer överens beträffande
            det kulturutbud som stöds med statliga pengar. Riksdagens revisorer
            har kommit fram till att de undersökningar som har gjorts inte
            riktats in på vad publiken har efterfrågat.
          </note>
          <note>
            Riksteatern har till en viss del tagit reda på vad unga i åldern
            15-30 år efterfrågar och vilka hinder som finns för dem när det
            gäller att ta del av scenkonst. Ett hinder som uppges är att de
            inte går på teater därför att de har en bild av den "typiska"
            teaterpubliken som de inte identifierar sig med. De anser att
            en typisk teaterpublik utgörs av "esteter", snobbar, svartklädda,
            de som har råd, par, medelålders eller de som är över 27 år.
          </note>
          <note>
            Frågan om vad publiken och den potentiella publiken efterfrågar
            är befogad, anser Riksdagens revisorer, med tanke på den kulturpolitiska
            ambition som deklarerats både år 1974 och år 1977 - att alla ska
            ha möjlighet att få del av kulturupplevelser.
          </note>
          <note>
            Vi i Centerpartiet har uppmärksammat problemet, som märks speciellt
            tydligt bland ungdomar. Det är också vi som har lyft frågan om
            huruvida utbud och efterfrågan överensstämmer.
          </note>
          <note>
            Jag träffar ofta ungdomar som klagar över att de inte får loss
            pengar till hyra av lokal eller inte får garantibidrag till att
            starta ett ungdomskafé eller liknande. Deras uppgivenhet går det
            inte att ta miste på.
          </note>
          <note>
            Därför vill vi införa ett KUL-bidrag som kan komma alla ungdomar
            till del.
          </note>
          <note>
            Vi tycker att de pengar som utdelas av Ungdomsstyrelsen och Allmänna
            arvsfonden är ganska bra.
          </note>
          <note>
            Men det tar ofta för lång tid att få besked om man får bidrag
            eller inte. Dessutom är det svårt att få bidrag till vissa aktiviteter.
            Helst ska det vara fråga om
          </note>
          <note>
            "behandlingsprojekt". Med detta menar jag frågor om saker som
            vuxna anser vara "vettiga att göra", inga
          </note>
          <note>
            "tramsprojekt". Det ska leda till att "ge ungdomarna självförtroende"
            och till att "fånga upp ungdomar på fallrepet". Jag menar att
            det är exempel på hur vuxna sätter sig över den unga kulturen
            och reducerar den unga kulturen till en "förebyggande insats".
          </note>
          <note>
            Frågan är hur mycket detta hjälper och stärker de ungas kulturintresse.
          </note>
          <note>
            Herr talman! Jag yrkar därmed bifall till reservation 5 som handlar
            om att det bör göras en översyn av
          </note>
          <note>
            Ungdomsstyrelsens och Allmänna arvsfondens bidragsgivning till
            ung kultur.
          </note>
          <note>
            Jag har uppehållit mig länge kring frågan om ungdomars möjligheter
            att påverka sin kultur. Eftersom det är många fler frågor som
            är av stor vikt för ungdomar ska jag helt kort orda också om några
            andra områden.
          </note>
          <note>
            I samband med budgetbehandlingen i höstas beslutades att reglerna
            för statsbidrag till ungdomsorganisationer skulle ändras. Det
            skulle inrättas tre nya kriterier där bl.a. ungdomsorganisationer
            för handikappade skulle tillgodoses. Det är bra!
          </note>
          <note>
            Dessutom skulle vissa dispensmöjligheter finnas, precis som Dan
            Kihlström här tidigare berättade om.
          </note>
          <note>
            Centerpartiet anser att det är viktigt att invandrares ungdomsorganisationer
            får behålla statsbidraget.
          </note>
          <note>
            Vi vet att invandrare, speciellt kvinnliga invandrare, i väldigt
            liten utsträckning deltar i föreningslivet. Det är viktigt att
            de kan få bidrag utan att behöva ange särskilda skäl och därmed
            få dispens för att få bidrag.
          </note>
          <note>
            Ungdomsorganisationerna har stor betydelse som brobyggare mellan
            olika kategorier av ungdomar i det mångkulturella samhället. Det
            argumentet ställer också utskottet upp på. Men man kan inte tillstyrka
            motionen trots att vi under den senaste månaden väldigt påtagligt
            har kunnat se hur viktigt det är att stärka broarna mellan invandrare
            och övriga medborgare.
          </note>
          <note>
            Ett av de största problemen i ungdomarnas uppväxtmiljö är den
            rikliga tillgången på droger. Ungdomarna konsumerar mycket alkohol,
            och de provar narkotika. Det är en skrämmande ökning enligt rapporterna.
            Narkotikan är i dag lättåtkomlig. En del sorter är dessutom billiga,
            t.ex. GHB. Man kan köpa en kapsyl GHB för 15-30 kr. Det är därför
            viktigt att ungdomarna får ordentlig information om hur droger
            påverkar kroppen. Där har naturligtvis föräldrarna och skolan
            en viktig funktion att fylla. Men det är också svårt för föräldrarna
            att ge ungdomarna bra information eftersom det ständigt kommer
            nya droger på marknaden. Det är inte så lätt att vara uppdaterad
            om hur de olika drogerna påverkar kroppen.
          </note>
          <note>
            Av den anledningen bör Ungdomsstyrelsen få i uppdrag att organisera
            en nationell kampanj mot drogmissbruk. Jag avser då den motion
            som Miljöpartiet ligger bakom och som vi i Centern stöder.
          </note>
          <note>
            Annat som påverkar våra barn och ungdomar negativt är medierna.
            Där visas s.k. kroppsideal upp.
          </note>
          <note>
            Barn exploateras i reklamen på ett sätt som stressar dem. Barnen
            tror att de måste se ut som man gör i reklamen eller leva det
            hektiska liv som medierna visar upp. Vi anser att det behöver
            göras en utredning för att få fram fakta om hur barn och ungdomar
            påverkas av detta.
          </note>
          <note>
            Herr talman! Jag står bakom alla Centerns reservationer men yrkar
            bifall bara till reservation 5.
          </note>
          <note type="speaker">
            Anf. 54 ANA MARIA NARTI (fp):
          </note>
          <note>
            Herr talman! Med ungdomspolitiken är det ungefär som med integrationspolitiken
            - om de verkligen uppnår sitt mål behövs de inte längre. Om vi
            har aktiva engagerade ungdomsgrupper och ungdomar som är närvarande
            på det offentliga livets alla arenor behöver vi ingen politik.
            På precis samma sätt är det om skillnader mellan majoritet och
            minoriteter försvinner - då behöver vi ingen integrationspolitik.
          </note>
          <note>
            Det viktigaste är att individer och grupper upplever sig tillräckligt
            starka för att komma fram och föra fram sina tankar, ta initiativ
            och handla. Ett starkt civilt samhälle är den starkaste grunden
            för demokratin. Då är det självklart att ungdomarnas delaktighet
            och närvaro på den stora offentliga arenan är oerhört viktig.
          </note>
          <note>
            Vi i Folkpartiet har antagit en tanke som ledstjärna för den
            kommande politiska perioden: "Du ska bestämma." Detta borde vara
            väldigt aktivt använt också i förhållande till ungdomarna.
          </note>
          <note>
            Jag blir lite ledsen när jag läser betänkandet och ser hur mycket
            som ska gå uppifrån och ned till ungdomarna - från Ungdomsstyrelsen
            och från Skolverket. Däremot sägs det väldigt lite om hur mycket
            som behöver komma nedifrån och upp. Också när man läser bestämmelserna
            om hur bidrag delas stöter man på hela den komplicerade byråkratiska
            strukturen med antal medlemmar, lokalavdelningar och dispenser
            - usch! Inte finns det incitament för initiativ och deltagande
            i det här systemet! Det borde förenklas oerhört mycket.
          </note>
          <note>
            Men innan vi kommer så långt som till en förenkling ska jag yrka
            bifall till reservation 10 under punkt 11 som har att göra med
            just ungdomsorganisationer när det gäller invandrarbefolkningen.
          </note>
          <note>
            Bara att se hur det här i dag fungerar är faktiskt väldigt ledsamt.
            Vi borde hinna lyssna och se på ett helt annat sätt när det gäller
            relationen mellan politiken och ungdomsbefolkningen. I dag finns
            det starka och mycket intressanta rörelser bland ungdomen som
            inte speglas tillräckligt mycket i våra debatter och i våra ställningstaganden.
            Ofta träffar jag mycket spännande grupper och individer i kretsen
            av volontärer som är djupt engagerade i internationellt arbete.
          </note>
          <note>
            Det är mycket spännande att se att de t.o.m. är beredda lägga
            lite av sina egna pengar för att komma fram till den plats i världen
            där de ska fungera som volontärer. På vilket sätt skulle vi kunna
            skapa bättre villkor för en sådan ungdomsrörelse, en folkrörelse?
          </note>
          <note>
            Det borde intressera oss.
          </note>
          <note>
            Det finns inom den kulturella vardagen också andra grupper som
            vi inom den etablerade politiken mycket sällan har dialog med,
            mycket sällan möter.
          </note>
          <note>
            Det finns en otrolig passion för dans i dag i ungdomarnas värld.
            Men vi vet att dans är den kulturgren som är fattigast i Sverige.
            Det blir tio gånger svårare för de här ungdomarna att pröva sig
            fram inom det område som de har valt för sig själva därför att
            det faktiskt gäller en av de mest misshandlade kultursektorerna
            i Sverige.
          </note>
          <note>
            Det finns andra sådana mycket intressanta ungdomsrörelser som
            vi nästan aldrig kommer i närheten av, om vi inte har barn som
            engagerat sig i dem. Man säger att ungdomen inte intresserar sig
            mycket för teater. Men ungdomen praktiserar en form av teater
            som påminner om medeltidens mysteriespel. Det är rollspel. De
            studerar historia för att kunna spela roller i det amerikanska
            inbördeskriget eller i andra sådana intressanta perioder. De bevisar
            i praktiken när de gör sina medeltida kläder att de inte alls
            delar vissa ideologers syn som säger: Ungdomen intresserar sig
            inte i dag för historia.
          </note>
          <note>
            Det här är en folkteaterrörelse, men vi har aldrig talat om den.
            Den är väldigt spännande därför att den är oerhört nära det som
            hände på medeltiden när den vanlige invånaren i en stad kunde
            offra inte bara väldigt mycket tid men också egna pengar för att
            vara med och spela i ett stort mysteriespel.
          </note>
          <note>
            Jag yrkar som sagt bifall till reservation 10
          </note>
          <note>
            punkt 11, men jag skulle gärna vilja att vi i våra diskussioner
            om kultur, ungdom och ungdomspolitik höjde blickarna och framför
            allt öppnade öronen och började lyssna på de unga på ett helt
            annat sätt än hittills. Tack!
          </note>
          <note type="speaker">
            Anf. 55 EWA LARSSON (mp):
          </note>
          <note>
            Herr talman! Det finns två frågor som intresserar ungdomar väldigt
            mycket. Den ena är delaktighet, och den andra är boende. Själva
            grundförutsättningen för ungdomspolitiken som vi har slagit fast
            från riksdagen är möjligheten att få leva ett självständigt och
            rikt liv och ha inflytande. I det här betänkandet tar vi inte
            upp två förutsättningar för det, nämligen sänkt rösträttsålder
            och billigare byggande av ungdomsbostäder. Men vi kan ha det i
            åtanke i alla fall.
          </note>
          <note>
            Ungdomarna är i dag mycket engagerade i olika rörelser, folkrörelser,
            i synnerhet inom miljösektorn.
          </note>
          <note>
            Inom Svenska naturskyddsföreningen växer intresset, inom Fältbiologerna,
            Världsnaturfonden, Greenpeace, och det är roligt, men också inom
            olika nätverk. Det här växer utan bidrag, det växer på engagemang
            och kreativitet. Under åren har också möjligheterna att ge stöd
            till organisationer som inte har ständig kontinuitet ökat. Ana
            Maria Narti sade här alldeles nyss att vi i riksdagen t.ex. inte
            diskuterar levande rollspels möjligheter. Det är fel. Det har
            vi diskuterat i riksdagen. Det har motionerats om det från Miljöpartiet.
          </note>
          <note>
            Det har diskuterats i utskottet, och det har funnits med i betänkanden.
            Ungdomar söker i dag bidrag till bl.a. levande rollspel genom
            sin stora organisation
          </note>
          <note>
            SVEROK, men också genom de mindre organisationerna. Här i Stockholm
            är det via Lava.
          </note>
          <note>
            När det gäller dansen och ungdomars stora intresse för dans har
            bidragssystemen här en åldershämmande funktion. Det har varit
            uppmärksammat från många organisationer, bl.a. från Ungdomsringen.
            Här hoppas vi nu att det är en sådan organisation som kommer att
            få dispens. Annika Nilsson kanske kan redogöra för hur pass hård
            man kommer att vara med de olika dispenserna när det gäller att
            åldersintegrerad verksamhet inte hämmas. Men jag tänkte främst
            tala om två motioner från Miljöpartiet.
          </note>
          <note>
            Först vill jag säga till Vänsterpartiet om ickejämställda åldersgränder
            - för att bespara Peter Pedersen en fråga till mig varför Miljöpartiet
            inte stöder deras reservation - att vi tycker att de ojämställda
            åldersgränserna är så uppenbart felaktiga och redan påtalade från
            riksdagen att det inte behövs någon utredning. Det är faktiskt
            bara att se till att ändra på det. Vi vill också höra från Annika
            Nilsson vad hon tänker göra för att ändra på detta, vilka påtryckningsmedel
            som finns. Men någon utredning kan inte behövas av just den speciella
            orsaken, det är så uppenbart att det inte ska vara skillnad på
            ålder när det gäller t.ex. att gå på restaurang.
          </note>
          <note>
            Herr talman! Den ena av våra motioner handlar om de ungas utsatthet
            i dag. Urbaniseringen ökar, det vet vi. Historiska band klipps
            av. Ungdomar är ensamma på ett helt annat sätt än tidigare. Våra
            invandrare har sina släkter och sin historia kanske i en helt
            annan del av världen.
          </note>
          <note>
            Det här ökar ungdomarnas utsatthet. Vi vill i ett förslag i vår
            motion, utifrån det tempo och den utsatthet för olika kommersiella
            exploatörer från olika typer av medier som ungdomar lever i från
            morgon till kväll, ha en utredning med representanter för alla
            berörda myndigheterna för att kunna få en samlad bild av de ungas
            utsatthet i dag. Vi har inte en sådan samlad bild, utan vi styckar
            upp i idrottsaktiviteter, i psykisk ohälsa, i stress på jobbet,
            i drogmissbruk. Vi vill ta ett samlat grepp. Med det yrkar jag
            bifall till reservation 16 punkt 19.
          </note>
          <note>
            En annan av våra motioner tar upp barns och ungas rätt att aktivt
            delta i kulturlivet. Här har vi FN-
          </note>
          <note>
            konventionen om barnets rätt där vi kan läsa att konventionsstaterna
            erkänner barnets rätt till vila och fritid, till lek och rekreation
            anpassad till barnets ålder och rätt att fritt delta i det kulturella
            och konstnärliga livet.
          </note>
          <note>
            Här menar vi att vi inte lever upp till den konventionen i dag,
            för alla barn har inte den möjligheten, den rätten, att fritt
            delta i det kulturella och konstnärliga livet. Det kan skilja
            mellan noll kronor till över tusen t.ex. för att delta i kommunal
            musikutbildning beroende på var du bor i landet.
          </note>
          <note>
            En del länsmuseer har gratis inträde för alla och en del för
            barn upp till 18 år. Det är den gräns som konventionen sätter
            för barn. Du har alltså olika möjligheter beroende på var du bor.
            En del institutioner har ungdomsrabatter, andra inte.
          </note>
          <note>
            Sedan får vi inte glömma bort att skolan är vår största kulturinstitution,
            och här är det väldigt olika hur de olika skolorna har utvecklat
            kulturen i skolan.
          </note>
          <note>
            En del skolor har den i sin pedagogik - kulturen är en naturlig
            del av utbildningen, t.ex. inom Waldorfskolorna. Andra skolor
            anser att kultur är något onödigt, någonting som tar tid, och
            det finns inte med i läroplanen.
          </note>
          <note>
            Från Miljöpartiets sida önskar vi att alla barn och ungdomar
            under sin skoltid ska ha möjlighet att se åtminstone en teaterföreställning
            per läsår.
          </note>
          <note>
            Med detta yrkar jag bifall till reservation 9 under punkt 9.
          </note>
          <note type="speaker">
            Anf. 56 PETER PEDERSEN (v) replik:
          </note>
          <note>
            Herr talman! På sätt och viss kan man säga att
          </note>
          <note>
            Vänsterpartiets motion delvis har blivit tillgodosedd genom den
            parlamentariska kommitté som har tillsatts och som ska vidga sitt
            område och titta på diskriminering utifrån ålder och inte bara
            i arbetslivet.
          </note>
          <note>
            Men samtidigt vet Ewa Larsson och Miljöpartiet mycket väl att
            det inte går till på det sättet att man bara tycker någonting,
            att vi nog tycker att de här åldersgränserna är orimliga och att
            de därför borde upphävas. Vi vet ju att regeringen i överläggningar
            med branschen har försökt att få fram en lösning, men det har
            inte hänt någonting.
          </note>
          <note>
            Min fråga är: Om nu Miljöpartiet är så övertygat om att åldersgränserna
            på det här området är så jättefelaktiga och borde upphävas, varför
            framgår det i så fall inte på något ställe i betänkandet? Som
            det ser ut nu står Miljöpartiet faktiskt bakom majoritetstexten,
            som inte alls problematiserar frågan på något speciellt sätt.
            Miljöpartiet skulle väl kunna ha ett särskilt yttrande som gör
            att man förklarar sin inställning. Eller är det så att Miljöpartiet
            har den ståndpunkten bara här i kammaren och en annan ståndpunkt
            när man sitter i sammanträdeslokaler och att man sedan rättar
            till det hela i efterhand?
          </note>
          <note type="speaker">
            Anf. 57 EWA LARSSON (mp) replik:
          </note>
          <note>
            Herr talman! Som Peter Pedersen kanske har uppmärksammat är det
            bara Vänsterpartiet som står bakom ett förslag till att nu tillsätta
            en utredning. Det är ingen annan som står bakom det förslaget.
            Då kan man fundera på om det är Vänsterpartiet som är det enda
            rättrådande här i kammaren eller om det finns något skäl till
            att alla andra partier inte har ställt sig bakom förslaget.
          </note>
          <note>
            Min slutsats är att de andra, precis som vi i Miljöpartiet, anser
            att frågan om att tillsätta en utredning för att se över åldersgränserna
            i dess helhet till vis del är tillgodosedd. Här vill jag markera
            att jag inte tror på några enhetliga åldersgränser, därför att
            lagstiftningen om åldersgränser spänner över ett mycket, mycket
            vitt fält när det gäller alltifrån LSS till att köpa sprit på
            Systembolaget.
          </note>
          <note>
            När det däremot gäller diskriminering av unga, att ha olika åldersgränser
            för när du t.ex. får gå in på en restaurang, uppskattar jag regeringens
            hitintills tagna kontakter med branschen. Men jag vet ju att Mats
          </note>
          <note>
            Hulth, som är en av Socialdemokraternas motparter i den här frågan,
            kanske behöver uppvaktas flera gånger.
          </note>
          <note>
            Det finns säkert en strategi för hur man ska komma till rätta
            med det som är så uppenbart felaktigt.
          </note>
          <note>
            Jag anser inte att det behövs en utredning. Vi i riksdagen har
            redan sagt i ungdomsbetänkandet att vi tycker att det är olyckligt.
          </note>
          <note type="speaker">
            Anf. 58 PETER PEDERSEN (v) replik:
          </note>
          <note>
            Herr talman! Problemet är att kulturutskottets majoritet argumenterar
            emot vår reservation på felaktig grund. Vi hävdar inte att det
            ska vara en enhetlig åldersgräns vid 18 år, att när man är 18
            år ska man få göra allting, utan vad vi säger är att om avvikelser
            ska ske från den gränsen ska det finnas starka och motiverade
            skäl till det. Vi påvisar också i motionen att det finns sådana
            skäl. T.ex. nämnde jag i mitt tal åldersgränsen för att inhandla
            alkoholhaltiga drycker på Systembolaget. Det kan finnas motiv
            för att ha en högre åldersgräns på Systembolaget än för inköp
            av alkoholhaltiga drycker på krogen, där det är förhållandevis
            dyrt att köpa alkohol t.ex. På det sättet kan det ha en återhållande
            effekt.
          </note>
          <note>
            Jag hoppas att den parlamentariska kommittén leder fram till
            ett förslag, men det har vi inga garantier för. Vi kände ju inte
            till den när vi skrev vår motion.
          </note>
          <note>
            Det som vi vill lyfta fram är att vi åtminstone borde kunna lösa
            det här problemet. Den parlamentariska kommittén ska lösa alla
            problem inom arbetslivet och på alla andra områden. Risken är
            att det tar väldigt lång tid om man ska problematisera hela området.
          </note>
          <note>
            Vi är ju så rörande överens om att det här är uppenbart felaktigt.
            Hittills har regeringen inte lyckats att övertala branschen och
            dess företrädare. Är det då något fel om vi i riksdagen markerar
            att vi tycker att det här är orimligt ur diskrimineringssynpunkt
            och att vi därför inte ska tillåta den typen diskriminerande och
            omotiverade åldersgränser, t.ex. när det gäller inträde till nöjeslokaler?
            Det har vi faktiskt inte gjort.
          </note>
          <note>
            Vi säger det bara, men vi har inte fattat något beslut i den
            riktningen som någon måste följa. Det är det som är problemet.
            Ungdomarna väntar fortfarande på att något ska ske.
          </note>
          <note type="speaker">
            Anf. 59 EWA LARSSON (mp) replik:
          </note>
          <note>
            Herr talman! Det har ju inte funnits något sådant förslag att
            ta ställning till för utskottets del. Vad vi har tagit ställning
            till är ju den motion som ni har lagt fram om att tillsätta en
            utredning. Om Vänsterpartiet anser att utskottet har beskrivit
            motionen felaktigt, är det väl inte en fråga att ta upp i kammaren.
            Den skulle väl i så fall ha tagits upp i utskottet. Det måste
            vara Peter Pedersens eget ansvar.
          </note>
          <note>
            När det gäller den uppenbara orättvisan med åldersdiskriminering
            på restauranger har ju kammaren redan tidigare tagit upp frågan
            och fattat ett beslut, därför att man anser att det är orättfärdigt
            och att regeringen ska arbeta för att få bort denna uppenbara
            orättvisa.
          </note>
          <note type="speaker">
            Anf. 60 ANNIKA NILSSON (s):
          </note>
          <note>
            Herr talman! I detta betänkande behandlas frågor som rör ungdomspolitik.
            Jag har kunnat följa utvecklingen av detta politikområde sedan
            jag kom in i riksdagen 1994, och det är faktiskt med stor glädje
            som jag kan konstatera att det har hänt väldigt mycket under de
            här åren.
          </note>
          <note>
            Det är i dag drygt två år sedan som riksdagen, i december 1999,
            fattade beslut om en ny inriktning på ungdomspolitiken. Den tar
            sitt avstamp i ungdomars villkor och övergången från att vara
            ung till att bli vuxen. Utgångspunkten i ungdomspolitiken är att
            vi ska ha jämlika förutsättningar inför framtiden, att vi ska
            försöka skapa jämlika villkor oavsett vilken social, ekonomisk,
            kulturell eller etnisk bakgrund du har.
          </note>
          <note>
            Med denna utgångspunkt antog vi tre övergripande mål som ska
            genomsyra alla politikområden. Ungdomspolitik handlar för mig
            om att anlägga ett ungdomsperspektiv i olika frågor som berör
            unga människor. De tre målen handlar om ungas möjlighet till självständighet,
            till inflytande och om att ses som en viktig resurs. Dessa mål
            ska vara styrande för all statlig verksamhet och vara vägledande
            för den kommunala nivån.
          </note>
          <note>
            För att konkretisera målen antog regeringen 41
          </note>
          <note>
            delmål som riktade sig mot de flesta samhällsområden. Ungdomsstyrelsen
            har gjort en första utvärdering av delmålen, och genom sin centrala
            roll som myndighet har Ungdomsstyrelsen samarbetat med 15
          </note>
          <note>
            olika, statliga myndigheter för att analysera vad som skett under
            deras respektive områden. Detta ger oss en samlad kunskap om ungas
            levnadsförhållanden i dag.
          </note>
          <note>
            I betänkandet finns reservationer om en annan inriktning på ungdomspolitiken,
            och jag vill säga att jag tycker att det är viktigt att vi inte
            nu ändrar inriktningen utan följer upp den politik som vi för
            drygt två år sedan lade fast. I detta arbete är Ungdomsstyrelsens
            första rapport ett viktigt instrument.
          </note>
          <note>
            Herr talman! Jag vill bemöta en reservation som är skriven av
            Moderaterna och som handlar om Ungdomsstyrelsen och LSU, Landsrådet
            för Sveriges ungdomsorganisationer. I reservationen sägs att Ungdomsstyrelsens
            verksamhet ska begränsas och att dess struktur bör ses över med
            syfte att avskaffa myndigheten i nuvarande form. Eftersom Moderaterna
            inte vill ha någon form av ungdomspolitik kan jag förstå den uppfattningen
            när det gäller myndigheten. Vad jag däremot finner mycket anmärkningsvärt
            är skrivningarna om LSU. Landsrådet är en paraplyorganisation
            för ungdomsorganisationerna. Medlemmar i LSU
          </note>
          <note>
            är politiska ungdomsförbund, religiösa organisationer, invandrar-,
            handikapp- och miljöorganisationer.
          </note>
          <note>
            LSU har till syfte att stödja ungdomsorganisationernas verksamhet
            både nationellt och internationellt.
          </note>
          <note>
            Men det viktigaste är att LSU är en fri och självständig organisationen,
            där det är medlemmarna som styr verksamheten.
          </note>
          <note>
            Av moderaternas texter får man den uppfattningen att staten lägger
            sig i verksamheten, vilket faktiskt inte är fallet. Jag blir orolig
            när jag läser moderaternas motion och reservation. Vill moderaterna
            verkligen att vi från riksdagen ska gå in och styra en enskild
            organisations verksamhet? Ska vi skriva ungdomarna och deras organisationer
            på näsan vad de får tycka och vad de inte får tycka?
          </note>
          <note>
            LSU:s trovärdighet ligger i att det är en paraplyorganisation.
            Den dag LSU driver uppfattningar som inte delas av medlemmarna
            i organisationen kommer
          </note>
          <note>
            LSU att få problem, men jag tycker inte att det är något som
            vi ska lägga oss i. Det måste vara medlemmarna i LSU själva som
            ska ta en sådan diskussion.
          </note>
          <note>
            Min uppfattning är klar när det gäller statens styrning av självständiga
            ungdomsorganisationer. Vi ska ge dem stöd och hjälp med att bedriva
            den verksamhet som de själva beslutar om och som de själva styr.
          </note>
          <note>
            De ska få utvecklas på sina egna villkor.
          </note>
          <note>
            Herr talman! Några reservationer tar upp barns och ungas deltagande
            i kulturen. Jaag tycker att det är väldigt viktigt att alla barn
            och unga får möjlighet både att uppleva kultur och att själva
            vara med om att skapa kultur. Vi vet alla här inne hur viktigt
            det är att få utveckla flera av sina sinnen, och jag är övertygad
            om att kulturen gör oss som individer både rikare och starkare.
          </note>
          <note>
            Det är viktigt att de unga själva får styra över sin kulturverksamhet.
            I de ungdomspolitiska målen lyfts möjligheterna till inflytande
            upp och att de unga ska ses som den resurs som de faktiskt är
            i samhället.
          </note>
          <note>
            Även de kulturpolitiska målen lyfter fram vikten av delaktighet
            och eget skapande. Jag utgår från att de stöd som ges till ungas
            egna kulturaktiviteter genom
          </note>
          <note>
            Kulturrådet, Ungdomsstyrelsen och Allmänna arvsfonden på kommunal
            nivå och på regional- och landstingsnivå har som krav att de unga
            ska få vara med om att styra över verksamheten och att den inte
            styrs enbart av vuxna.
          </note>
          <note>
            Herr talman! Med detta yrkar jag bifall förslagen i betänkandet
            i deras helhet.
          </note>
          <note type="speaker">
            Anf. 61 ROY HANSSON (m) replik:
          </note>
          <note>
            Herr talman! Jag beklagar att regeringens representant Annika
            Nilsson fortfarande år 2002 tror att det är möjligt att styra
            våra ungdomar. Som väl är går detta inte. Våra ungdomar är numera
            självständiga och fattar egna beslut. Styrandet av statlig verksamhet
            genomsyrade anförandet. Inte ska man ha statlig verksamhet för
            att styra våra ungdomar. Det går inte, i varje fall inte från
            centralt håll.
          </note>
          <note>
            Det finns en tro på stora centrala system som
          </note>
          <note>
            Ungdomsstyrelsen och LSU. Sådana gäller inte längre, utan ungdomarna
            i Göteborg lever sitt liv och ungdomar på Gotland sitt liv. Jag
            är också övertygad om att detsamma gäller i andra regioner.
          </note>
          <note>
            LSU nämndes här som en paraplyorganisation.
          </note>
          <note>
            Det må vara hänt, men den passar inte alla. Jag känner till ungdomsförbund
            som har lämnat den organisationen och därmed tackat nej till de
            bidrag som de kan få, därför att man försökt få in alla i samma
            fålla.
          </note>
          <note>
            Så kan man inte göra med våra ungdomar år 2002.
          </note>
          <note>
            Att stödja är bra men inte att styra. Det går inte att någon
            ska försöka omfatta allas åsikter. Då blir remissyttranden o.d.
            urvattnade och helt värdelösa. Låt ungdomarna styra sig själva.
            Det är det som är framtiden.
          </note>
          <note type="speaker">
            Anf. 62 ANNIKA NILSSON (s) replik:
          </note>
          <note>
            Herr talman! Först och främst handlar vår ungdomspolitik inte
            om att styra ungdomarna. Jag skulle aldrig någonsin ställa mig
            bakom en politik där man exakt talar om vad ungdomar får göra
            och inte göra.
          </note>
          <note>
            Jag tycker att det är viktigt att det stödsystem som vi har bl.a.
            för ungdomsorganisationer ska underlätta deras verksamhet och
            ge dem möjlighet att utvecklas.
          </note>
          <note>
            Vi kan se att det runtom i landet växer upp nya organisationer
            och nätverk. Ett sådant som har växt upp under de senaste åren
            lyftes upp av Ana Maria
          </note>
          <note>
            Narti, nämligen det som gäller rollspel. Det har växt oerhört
            under de senaste tio åren, och det har fått stöd från Ungdomsstyrelsen
            för sin verksamhet. På samma sätt är det med ungdomsråd och andra
            former av nätverk som växer upp på olika ställen i landet. Men
            det är inte så att vi går in och styr vad ungdomarna ska tycka
            eller inte tycka.
          </note>
          <note>
            Jag vill om LSU bara helt kort säga att det mycket riktigt är
            några som har lämnat LSU medan några har kommit till. Det viktiga
            är att LSU:s trovärdighet ligger i att verksamheten styrs av medlemmarna.
            Den dag LSU inte längre kan säga sig företräda de flesta ungdomsorganisationerna
            tappar LSU sin trovärdighet. Det väsentligaste är att vi inte
            ska gå in och sätta upp pekpinnar. LSU är en organisation som
            ska styras av sina medlemmar. Jag finner moderaternas reservation
            vara oroväckande.
          </note>
          <note type="speaker">
            Anf. 63 ROY HANSSON (m) replik:
          </note>
          <note>
            Herr talman! Det var bra att Annika Nilsson sade att man inte
            försöker styra ungdomar, för det går inte.
          </note>
          <note>
            Våra ungdomar låter sig inte styras. Likväl slår man vakt om
            sådana stora centrala system som här har nämnts. De är väl just
            till för att försöka styra över hela landet, men det går alltså
            inte.
          </note>
          <note>
            Det hänvisas till nya organisationer och nätverk som kommer till.
            De finns ett tag, och med tiden upphör de och försvinner. Det
            är precis så det ska fungera. De som har ett gemensamt intresse
            och engagemang går med och stannar kvar så länge det är intressant,
            och sedan går man ur. Då utvecklas ungdomarna.
          </note>
          <note>
            Vi ska inte låta allt vi gör planeras på kanslier.
          </note>
          <note>
            Det finns andra, spontana sätt att bedriva verksamhet, och då
            blir resultaten bättre.
          </note>
          <note>
            LSU nämndes här igen. En del organisationer har lämnat LSU. De
            passar inte in i de stora systemen utan ställs utanför. Kan man
            verkligen ha en ordning där de som inte passar in faller ut och
            inte får vara med?
          </note>
          <note type="speaker">
            Anf. 64 ANNIKA NILSSON (s) replik:
          </note>
          <note>
            Herr talman! Det är inte vår sak att avgöra huruvida LSU ska
            göra eller tycka det ena eller det andra.
          </note>
          <note>
            Det är medlemmarna i LSU som ska bestämma det, inte vi här i
            kammaren. LSU är en fri och självständig organisation, som styr
            över sin egen verksamhet och där medlemmarna avgör. Det tycker
            jag är viktigt.
          </note>
          <note>
            Det är viktigt att vi kan stimulera nya ungdomsorganisationer,
            nya nätverk och nya sätt att organisera sig, men det är inte enbart
            en statlig angelägenhet. Jag tycker att det är lika viktigt att
            man låter verksamheter blomstra på lokal och kommunal nivå. Det
            handlar om att anlägga ett ungdomsperspektiv.
          </note>
          <note>
            För några år sedan kom den lokala rollspelsföreningen i Helsingborg
            och frågade om man fick hyra
          </note>
          <note>
            Folkets hus. Visst, sade folketshusföreståndaren, när då? Jo,
            natten mellan lördag och söndag. Då kom frågan: På natten? Vad
            ska ni göra då?
          </note>
          <note>
            Men de fick hyra Folkets hus, för behovet kom från deras verksamhet.
            Man får inte fastna i att saker och ting inte har gjorts så tidigare.
            Ansvaret för det perspektivet finns faktiskt på alla nivåer i
            samhället.
          </note>
          <note>
            Vi vill i vår ungdomspolitik på alla nivåer och inom alla politikområden
            att alla vuxna - även de som sitter här - ska ta hänsyn till de
            unga och se dem som en kraft och en resurs och att man lyssnar
            på dem och släpper in dem. Det är detta som ungdomspolitiken går
            ut på.
          </note>
          <note type="speaker">
            Anf. 65 DAN KIHLSTRÖM (kd) replik:
          </note>
          <note>
            Herr talman! Jag är medveten om att tiden går och om att vi ska
            försöka fatta oss kort, men jag vill ändå ge Annika Nilsson möjlighet
            att i ett replikskifte ta upp ungdomsorganisationer och bidrag.
            Den frågan har vi diskuterat under många år, och vi kristdemokrater
            och även andra har anfört att de nya regler som nu har fastslagits
            för tiden fr.o.m. 2004 är ganska fyrkantiga och statiska. Jag
            sade i mitt inlägg att statens roll ska vara stödjande och inte
            styrande. Jag tycker också att Annika Nilsson varit inne på det
            i replikskiftet med Roy Hansson. Vi ska vara öppna för nya organisationer,
            nya nätverk och nya möjligheter.
          </note>
          <note>
            Samtidigt visar det sig att alltfler organisationer nu får hänvisas
            till den dispensregel som finns lite vid sidan av och som har
            begränsad räckvidd.
          </note>
          <note>
            Då är min fråga: Varför ska det vara så? Kan inte också staten
            vara lite flexibel och öppen när det gäller olika sätt att arbeta
            och också bejaka de olika typer av organisationer som finns? Än
            så länge finns väl möjligheten att gå in och titta på det här?
          </note>
          <note type="speaker">
            Anf. 66 ANNIKA NILSSON (s) replik:
          </note>
          <note>
            Herr talman! Det nya bidragssystemet trädde i kraft den 1 januari
            i år och kommer inte att gälla förrän det bidragsår som gäller
            2004. Jag tycker faktiskt att reservanterna drar slutsatser av
            någonting som vi inte kan dra slutsatser av än.
          </note>
          <note>
            Syftet med det nya bidragssystemet var att det skulle vara lättare
            för nya organisationer att komma in i systemet. Det är anledningen
            till att vi nu har tre steg i bidragssystemet.
          </note>
          <note>
            Vad vi har haft diskussioner om, och Dan
          </note>
          <note>
            Kihlström och jag har haft replikskiften om i tidigare debatter,
            är generationsövergripande verksamhet. Där tycker jag, vilket
            jag också har sagt i tidigare debatter
          </note>
          <note>
            - det står också i budgetpropositionen och i utskottets betänkande
            - att det är viktigt att de organisationer som har haft generationsövergripande
            verksamhet och som har funnits i det gamla systemet inte stängs
            ute i det nya systemet. Det tycker jag att vi har fått klara besked
            om av regeringen.
          </note>
          <note>
            Men om vi öppnar upp hela ungdomsbidragssystemet för alla organisationer
            som bedriver generationsövergripande verksamhet ser jag risken
            att vi kommer att urholka hela systemet. I så fall får man hitta
            andra sätt att stödja generationsövergripande verksamhet. Det
            viktiga har varit att inte stänga ute dem som har varit inne i
            det gamla systemet i övergången till det nya.
          </note>
          <note type="speaker">
            Anf. 67 DAN KIHLSTRÖM (kd) replik:
          </note>
          <note>
            Herr talman! Jag tycker nog att Annika Nilsson ändå är skyldig
            mig svaret. Det finns ju vissa regler uppsatta nu i det nya bidragssystemet
            om att det ska vara en självständig ungdomsorganisation som söker.
          </note>
          <note>
            Jag tycker att det här är ganska statiskt och ganska fyrkantigt.
            Om ungdomar i en organisation - stor eller liten - bestämmer sig
            själva för att de vill samarbeta med moderorganisationen utan
            att bilda en egen ungdomsorganisation, så säger staten att de
            inte får något bidrag eller stöd av staten, utan att de får klara
            sig själva. Och så hänvisar man till en dispensregel som ska finnas
            någonstans ute på kanten, som jag upplever det.
          </note>
          <note>
            Jag menar nog att Annika Nilsson ändå ska förklara för oss här
            varför vissa organisationer inte kan inrymmas i det nya bidragssystemet,
            utan också i fortsättningen ska leva på dispens.
          </note>
          <note type="speaker">
            Anf. 68 ANNIKA NILSSON (s) replik:
          </note>
          <note>
            Herr talman! I skrivningarna står det att det målstyrda statsbidragsstödet
            i grunden ska handla om självständiga ungdomsorganisationer. Det
            beror på att vi tycker att det är viktigt att ungdomarna själva
            styr över verksamheten och att det inte ska vara så att det är
            vuxna som går in och detaljstyr den verksamhet som ungdomarna
            bedriver.
          </note>
          <note>
            Det här är en process som har pågått ganska länge. Om jag inte
            minns helt fel antogs det målrelaterade ungdomsbidragssystemet
            av den riksdag som fanns 1991-94 utifrån den ungdomsproposition
            som lades fram - jag tror att den lades fram 1994. Från
          </note>
          <note>
            1994 och hela tiden fram till nu har vi jobbat utifrån målsättningen
            att det ska gälla självständiga ungdomsorganisationer.
          </note>
          <note>
            Vad jag tycker är viktigt är att man inte med det nya systemet
            stänger ute dem som har varit inne i det gamla systemet. Jag har
            ingenting emot att vi på andra sätt kan stödja generationsövergripande
            verksamhet. Men jag vill inte öppna upp det nuvarande systemet
            för all generationsövergripande verksamhet, därför att antingen
            måste vi då skjuta till väldigt mycket pengar, eller så kommer
            anslaget att urholkas till de ungdomsorganisationer som är inne
            i systemet.
          </note>
          <note type="speaker">
            Anf. 69 BIRGITTA SELLÉN (c) replik:
          </note>
          <note>
            Herr talman! Annika Nilsson sade väldigt mycket bra saker i sitt
            anförande, bl.a. det att kulturen skapar människan. Det håller
            jag fullständigt med om. Därmed måste vi tillsammans jobba med
            att påverka våra skolpolitiker om att det är viktigt att få in
            mera bild, drama osv. för att öka empati och självförtroende hos
            våra unga.
          </note>
          <note>
            Men så till min fråga, och den gäller stödet från
          </note>
          <note>
            Ungdomsstyrelsen, som är bra men för byråkratiskt, som jag ser
            det. Som jag sade i mitt anförande är det alltför många som bara
            får bidrag till vissa projekt, därför att det anses som trams.
            Om det t.ex. kommer ungdomar och säger att de vill ha ett graffitiplank
            som de kan måla på, och de får nej, då är det ju vuxna som har
            bestämt att det inte är godtagbart. Får man ja, då har man tur
            för att man bor i Ludvika, t.ex. Det är ju en framåt kommun som
            har varit ungdomskommun. Hur ser Annika Nilsson på detta att det
            trots allt förekommer gång på gång att de vuxna bestämmer över
            vad ungdomarna ska få göra?
          </note>
          <note type="speaker">
            Anf. 70 ANNIKA NILSSON (s) replik:
          </note>
          <note>
            Herr talman! Vi avsätter pengar till ungdomsverksamhet på statlig
            nivå, men mycket av stödet till ung kultur och ungas verksamheter
            ligger ju faktiskt på kommunal nivå. Jag tycker nog att frågor
            om graffitiplank och annat hör hemma i att man faktiskt på kommunal
            nivå måste förstå ungdomars behov och ungdomars önskemål.
          </note>
          <note>
            Jag upplever själv att det har skett väldigt mycket under de
            sista åren. Ungdomsstyrelsen har ständigt kontakter med kommunerna.
            Man kan se att det är alltfler kommuner som väljer att anta ungdomspolitiska
            program. Man försöker se till att lyfta upp och skapa ungdomsråd
            t.ex. Man har intresse för att anlägga ett ungdomsperspektiv,
            dvs. en medvetenhet ute hos kommunerna om att det här är viktigt.
            Den medvetenheten har ökat under de sista åren. Jag tror inte
            att vi är vid vägs ände nu, utan jag tror att det återstår väldigt
            mycket innan vi faktiskt förstår den kraft, det intresse och det
            engagemang som finns i ungdomsgenerationen. Det tror jag framför
            allt att vi måste jobba på gentemot kommunal nivå.
          </note>
          <note type="speaker">
            Anf. 71 BIRGITTA SELLÉN (c) replik:
          </note>
          <note>
            Herr talman! Jag håller med om att det går alltför långsamt,
            även om jag ju också ser tendenser att det går åt rätt håll. Men
            för att påskynda det hela vill vi alltså gärna att Ungdomsstyrelsen
            skulle samarbeta med kommunerna om att ta fram ungdomsplaner -
          </note>
          <note>
            där det fattas. Det är alltför många som fattas. Varför skulle
            inte Ungdomsstyrelsen kunna få ett sådant uppdrag, dvs. att jobba
            ihop med kommunerna i denna fråga?
          </note>
          <note type="speaker">
            Anf. 72 ANNIKA NILSSON (s) replik:
          </note>
          <note>
            Herr talman! Ungdomsstyrelsen arbetar med det här redan i dag
            och har initierat samarbete med stora kommuner, stadsdelar i stora
            kommuner och medelstora och mindre kommuner. Man har i dag ett
            nätverk och ett direkt samarbete med, tror jag, ungefär
          </note>
          <note>
            100 kommuner i vårt land. Och det här har hänt under de sista
            två tre åren. Så det händer väldigt mycket, och jag är övertygad
            om att den inriktning som Birgitta Sellén vill ha för Ungdomsstyrelsen,
            den jobbar
          </note>
          <note>
            Ungdomsstyrelsen efter i dag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            Ajournering
          </note>
          <note>
            Kammaren beslutade kl. 11.58 på förslag av förste vice talmannen
            att ajournera förhandlingarna till kl. 12.00 då aktuell debatt
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.00.
          </note>
          <note>
            8 § Aktuell debatt: Flyktingarnas situation i
          </note>
          <note>
            Sverige
          </note>
          <note type="speaker">
            Anf. 73 LENA EK (c):
          </note>
          <note>
            Herr talman! Ärade ledamöter och åhörare! Det svenska systemet
            för att ta emot människor på flykt undan hot och terror fungerar
            inte. Vår svenska självbild att vi respekterar mänskliga rättigheter
            och skyddar barn - alla barn på svensk mark - är inte sann.
          </note>
          <note>
            Väntan på beslut om de ska få stanna eller inte kan dra ut i
            åratal. Osäkerheten bryter ned människor.
          </note>
          <note>
            Kritiken mot de långa väntetiderna har funnits i decennier. Den
            bortre tidsgränsen för beslut om asyl borde vara tolv månader,
            inte mer.
          </note>
          <note>
            När, Jan O Karlsson, kommer regeringen att se till att väntetiden
            för beslut kortas till en rimlig tid?
          </note>
          <note>
            Många medborgare diskuterar rimligheten i olika asylbeslut. Skolbarn,
            arbetskamrater och grannar skriver och protesterar. Här i riksdagen
            kan vi inte diskutera enskilda ärenden på det viset. Men en generell
            iakttagelse kan göras: Ytterst få kvinnor har fått uppehållstillstånd
            på grund av nuvarande regler i utlänningslagen. Barn, människor
            under 18 år, avvisas trots att det finns risk för könsstympning.
          </note>
          <note>
            När kommer regeringen att ändra på dessa förhållanden?
          </note>
          <note>
            Under förra året sökte 461 ensamma barn asyl i
          </note>
          <note>
            Sverige. Det är inte svårt att tänka sig in i deras desperation
            och övergivenhet. En av de enheter som förvarar de här barnen
            är Carlslund. På 18 platser har
          </note>
          <note>
            Migrationsverket tryckt in 60 barn. Missförhållandena har rapporterats
            i medierna.
          </note>
          <note>
            Nu pågår ett omvänt chicken race bland ansvariga personer. Migrationsverket
            avsvär sig ansvar. Kommunförbundets ordförande avsvär sig ansvar.
            Socialministern är tyst. Integrationsministern är tyst. Barnministern
            är tyst. Barnombudsmannen tiger. De ansvariga kommunerna moltiger.
          </note>
          <note>
            Vem, anser migrationsministern, har ansvar för att de ensamma
            barnen på Carlslund inte har fått den hjälp de har rätt att få?
          </note>
          <note type="speaker">
            Anf. 74 Statsrådet JAN O KARLSSON (s):
          </note>
          <note>
            Herr talman! Jag välkomnar Centerpartiets initiativ. Jag tycker
            att det är bra att vi får möjlighet att på ett samlat sätt diskutera
            flyktingfrågorna, framför allt flyktingbarnens situation. För
            det handlar framför allt om barnen, de ensamma och övergivna.
            Det handlar om samhällets mest utsatta barn, de som kommer till
          </note>
          <note>
            Sverige utan föräldrar. En del av de här barnen kommer från miljöer
            som vi knappast orkar föreställa oss.
          </note>
          <note>
            De kommer från krig och konflikter. De har levt på gatan. De
            har rymt hemifrån eller från något barnhem.
          </note>
          <note>
            Dessa barns problem har inte skapats i Sverige.
          </note>
          <note>
            Därmed finns inte en tillstymmelse till avsikt från min sida
            att vi i regeringen eller i Sverige skulle skylla ifrån oss. De
            kommer hit i ett fruktansvärt dåligt skick. Men det är här de
            befinner sig nu och, som Lena Ek påpekar, det är här de borde
            tas om hand på bästa sätt.
          </note>
          <note>
            Redan innan jag tillträdde som migrationsminister sade jag vid
            olika tillfällen att flyktingbarnens situation var något jag tänkte
            försöka prioritera. Om man gör det måste man bestämma sig. Det
            ligger i själva ordet. De asylsökande som också är barn, är de
            i första hand asylsökande eller är de i första hand barn?
          </note>
          <note>
            För mig är valet självklart. De måste i första hand betraktas
            som barn. Det är ett val som har mycket stor betydelse för hur
            mottagandet och behandlingen av de här barnen ska vara utformat.
          </note>
          <note>
            Nu till situationen. Jag kan bara bekräfta den beskrivning som
            Lena Ek gjorde i sin inledning. Det kom hit 461 asylsökande ensamkommande
            barn och ungdomar under förra året som vid årsskiftet var inskrivna
            vid Migrationsverket. De kom från jordens alla hörn - Irak, Afghanistan,
            Somalia, Iran och Bosnien. I slutet av förra året kom en helt
            ny grupp av barn och ungdomar, från de forna öststaterna - från
          </note>
          <note>
            Ryssland, Ukraina, Litauen, Kazakstan och Vitryssland. De har
            alla sin historia och alla sina egna, högst personliga skäl för
            att ha kommit till Sverige undan krig och förföljelse, till ett
            land där de hoppas kunna få utbildning och bättre liv. Några är
            sjuka. Några är offer för människohandel.
          </note>
          <note>
            De som har behov av skydd undan förföljelse ska få all den hjälp
            och stöd som de behöver för att komma in i det svenska samhället.
            Men vad gör vi med de barn som inte har skäl att stanna här? Kan
            de återvända, och finns det någon som tar emot dem?
          </note>
          <note>
            Herr talman! Debatten om de ensamkommande barnen har varit intensiv.
            Framför allt är det problemen på Carlslunds barn- och ungdomsenhet
            som har uppmärksammats. Först några ord om bakgrunden.
          </note>
          <note>
            Under drygt två år har Migrationsverket arbetat med ett särskilt
            barnprojekt som har handlat om allt från att utveckla asylutredningar
            av barn till att förbättra mottagandet av ensamkommande barn.
            En slutsats var att samarbetet myndigheter emellan måste förbättras.
            En grupp satte då i gång ett arbete som ännu inte har kunnat slutföras.
          </note>
          <note>
            Förutsättningarna för att ta hand om utsatta barn i
          </note>
          <note>
            Sverige är egentligen goda. Under lång tid har vi byggt upp en
            rad institutioner som stöd för barn och ungdom: en bra skola och
            förskola, behandlingsinstitutioner för barn och ungdomar i behov
            av vård, en socialtjänst som har det yttersta ansvaret för att
            barn och ungdomar får det stöd och den hjälp som de behöver. Vi
            har en personal med bred kompetens och kunskap när det gäller
            barns behov.
          </note>
          <note>
            Vi har också höga ambitioner. Här möter vi vår första svårighet.
            Vi kan inte förutse antalet asylsökande eller antalet ensamma
            asylsökande barn. Det är svårt att veta vilken beredskap vi ska
            ha från en dag till en annan. Men vad vi kan och ska ha är en
            flexibilitet som innebär att var och en av dem som har ansvar
            i flyktingmottagningen ska kunna anpassa sig, snabbt och smidigt,
            till nya situationer.
          </note>
          <note>
            Under det senaste året har vi sett en kraftig ökning av antalet
            asylsökande, då också ensamma asylsökande barn och ungdomar. Bara
            under en och en halv månad, från den 1 januari till den 12 februari
            i år, kom 82 asylsökande barn till Sverige.
          </note>
          <note>
            Herr talman! Hur är då situationen på Carlslund?
          </note>
          <note>
            Hur har de aktuella problemen hanterats? Jag har följt situationen
            fortlöpande. Läget i dag på morgonen är följande.
          </note>
          <note>
            Antalet barn på Carlslund har minskat från 67 till
          </note>
          <note>
            36. De tillfälliga lokalerna som tidigare använts är tömda. De
            36 barn som är kvar bor i olika byggnader.
          </note>
          <note>
            22 barn bor i barn- och ungdomsenhetens ordinarie lokaler. 6
            barn bor i det som kallas för Gula villan -
          </note>
          <note>
            jag tror att "villa" är en förskönande omskrivning. 8
          </note>
          <note>
            barn bor i den s.k. Röda villan.
          </note>
          <note>
            Eftersom Migrationsverkets övriga regioner har ställt 20 platser
            till förfogande för Stockholmsregionen har man kunnat förordna
            om inskrivningsstopp på Carlslund. Man har anställt sju nya barnhandläggare,
            och Flyktinghälsan på Carlslund har utökat sin personal. Det är
            Carlslund för dagen.
          </note>
          <note>
            Vi har i flera medier sett ett annat problem tas upp som har
            kommit i skymundan för den här debatten, men, herr talman, jag
            vill använda tillfället att ta upp det. Det handlar om de försvunna
            barnen. Jag har bett om en närmare redogörelse från Migrationsverket.
          </note>
          <note>
            En första, jag understryker, preliminär genomgång visar att det
            under förra året försvann 32 barn från barn- och ungdomsenheterna.
            De flesta av dem, jag kan inte ange det exakta antalet, har helt
            enkelt rest vidare. Deras avsikt var aldrig att söka asyl här,
            utan de har varit på väg någon annanstans där de har haft sina
            anförvanter och anknytningar. Ett tiotal barn har dock försvunnit
            spårlöst. Andra har försvunnit och varit borta en tid och sedan
            kommit tillbaka. Ingen vet vad de har varit med om. I några fall
            finns, som vi vet, misstankar om prostitution och t.o.m. om människohandel.
            Detta är djupt skakande och fullständigt oacceptabelt.
          </note>
          <note>
            Rikskriminalen har utrett de här uppgifterna, som också har förekommit
            i medierna, om ungdomar som har dragits in i människohandel. Jag
            ser i dag att
          </note>
          <note>
            Rikskriminalen är färdig med en preliminär bedömning, men jag
            har inte hunnit ta del av den. Så fort jag har gjort det kommer
            jag att återkomma till kammaren med information om detta och om
            de slutsatser vi drar.
          </note>
          <note>
            Herr talman! Att barn transporteras och säljs av människohandlare
            för att utnyttjas i prostitution är ett av de grövsta brott som
            kan begås mot ett barn. Jag ser handel med människor som en form
            av slavhandel som måste bekämpas med alla till buds stående medel.
          </note>
          <note>
            I förra veckan samlades EU:s justitie- och migrationsministrar
            för ett informellt möte i Spanien som nu är EU:s ordförandeland.
            Ämnet för det här mötet var, såvitt avser oss migrationsministrar,
            människosmuggling och irreguljär invandring. Debatten handlade
            mest om fingeravtryck, foton och andra tekniska kontroller. Det
            var en otillfredsställande uppläggning för oss från Sverige, vilket
            vi också underströk. Vi underströk med skärpa att det under inga
            omständigheter kan räcka med kontrollåtgärder i det här sammanhanget.
            Människosmugglarna ska uppsökas och bestraffas. Men offren och
            flyktingarna, de som söker skydd i Europa, ska mötas av en politik
            där hörnstenen utgörs av säkra mottaganden och asylsystem.
          </note>
          <note>
            Tiden i detta första anförande medger inte att jag går igenom
            alla de åtgärder vi har vidtagit och de initiativ vi har tagit.
            Jag ska återkomma till detta. Jag vill bara här och nu nämna att
            jag har försäkrat mig om att statsministern kommer att ta upp
            också dessa frågor med den ryska statschefen vid sommarens toppmöte
            om Östersjön i Sankt Petersburg.
          </note>
          <note>
            Till sist vill jag säga något om ansvarsfördelningen här i Sverige.
            Vi har en lagstiftning som tydligt anger rollerna för var och
            en. Men, som Kommunförbundet påpekar i ett pressmeddelande som
            man har skickat ut i dag, det räcker inte. Vi har en oklarhet,
            och den kretsar kring vistelsebegreppet, var vistas ett barn.
            Detta måste vi reda ut, och det kommer vi att göra.
          </note>
          <note>
            Men det handlar inte bara om vad vi måste göra -
          </note>
          <note>
            miniminivån - utan vad vi kan göra, och det är min utgångspunkt.
            Inom de närmaste dagarna kommer jag därför att föreslå regeringen
            att uppdra åt Migrationsverket att, tillsammans med alla de berörda,
            förbättra praktiska rutiner och föreslå hur mottagandet av ensamkommande
            barn ska kunna förbättras.
          </note>
          <note>
            Herr talman! I mitt nästa inlägg kommer jag att mer i detalj
            beröra hur jag anser att detta arbete ska bedrivas.
          </note>
          <note type="speaker">
            Anf. 75 LENA EK (c):
          </note>
          <note>
            Herr talman! I förrgår kom Integrationsverkets årliga rapport.
            Det är det verk som har ansvar för de människor som har fått uppehållstillstånd
            i Sverige efter själva ansökningsprocessen. Den visar på ett stort
            misslyckande. Det är alldeles för få självförsörjande och katastrofalt
            dåliga resultat i svenska för invandrare. Förklaringen handlar
            om kvalitet. Man har inte tagit de här problemen på allvar trots
            att de har varit kända i väldigt många år. Det handlar om väntetider,
            förläggningssystem som bryter ned människor, studieersättning
            som gör att människor inte kan skaffa sig en utbildning tillräckligt
            snabbt, validering av kunskaper och examina och till syvende och
            sist handlar det om hur vi misshushållar med människor i det här
            landet. De här stora integrations- och migrationspolitiska problemen
            märks särskilt väl när det gäller barn.
          </note>
          <note>
            För sju år sedan hade vi en debatt i Sverige som handlade om
            de asylsökande barnens situation. Då tillsattes en utredning,
            Barnkommittén, som kom med två betänkanden 1996 och 1997. Där
            fanns alla de här problemen listade. Där finns bristen på statistik,
            bristen på omvårdnad, väntetiderna, problemen på Carlslund, att
            man inte placerade de här barnen i familjehem, att man inte sökte
            upp deras familjer i de fall det går, att man inte bedömde deras
            asylskäl som de ska bedömas och hela tragiken i hur de här barnen
            mår.
          </note>
          <note>
            Situationen var lika eländig 1996 och 1997 och hade då pågått
            ett antal år. Den var lika eländig som den är i dag.
          </note>
          <note>
            Herr talman! Jan O Karlsson säger att de här problemen inte har
            skapats i Sverige. Och det är klart att det inte är vi som har
            tillsatt diktaturer. Det är inte vi som har skapat förhållanden
            som människor inte kan leva under. Men jag kan ändå inte låta
            bli att säga:
          </note>
          <note>
            Förhållandena för de ensamma asylsökande barnen har inte skapats
            i Sverige, men de har förvärrats i
          </note>
          <note>
            Sverige. Det är ytterligt beklämmande.
          </note>
          <note>
            År 1997 infördes en portalparagraf i utlänningslagen som säger
            att Migrationsverket i varje beslut ska ta hänsyn till barnets
            bästa. Det har varit lagstiftning sedan 1997. Är det att ta hänsyn
            till barnets bästa att trycka in 60 barn på 18 platser? Är det
            att ta hänsyn till barnets bästa att se hur ungdomar försvinner
            ut på nätterna till det som personalen själva tror är prostitution?
            Är det att ta hänsyn till barnets bästa att låta asylsökande barn
            vara i den här situationen och vänta lika länge på besluten som
            de vuxna får göra?
          </note>
          <note>
            Socialtjänstlagen handlar om kommunernas ansvar och behandlar
            frågor som rör barn i kris. Kommunerna har ansvar för barn som
            vistas på kommunens område. Där har under nästan samma tidrymd,
            i fem år, funnits en paragraf om skyldigheten att ta hänsyn till
            barnets bästa i alla beslut som rör barn.
          </note>
          <note>
            Vem bär ansvaret för att de asylsökande ensamma barnen på Carlslund
            och Sagåsen, i Hallsberg, Gimo och Alvesta inte har skyddats och
            att besluten som rör dem inte har fattats i enlighet med barnets
            bästa?
          </note>
          <note>
            Herr talman! I socialtjänstlagen finns också en paragraf som
            säger att om man är offentliganställd är det en straffbelagd skyldighet
            att anmäla till de sociala myndigheterna om man ser ett barn i
            kris. Det är en straffbelagd skyldighet att anmäla om man ser
            ett barn i kris. Så har inte skett. Anser Jan O Karlsson att den
            här skyldigheten i socialtjänstlagen också gäller för asylsökande
            ensamma barn?
          </note>
          <note>
            För fem år sedan rekommenderade Barnkommittén att barn i den
            här situationen ska placeras i familjehem. Så har inte skett.
            Vi vet hur det såg ut på Carlslund. Det är inte lika eländigt,
            men inte heller bra, på de andra ställena. Den här situationen
            kräver kraftåtgärder. I minst tio år har problemen varit kända.
            Tiden för allmän klagan och allmänna fraser är förbi.
          </note>
          <note>
            Det är dags att reda upp den här situationen. Är Jan O
          </note>
          <note>
            Karlsson besluten att reda upp den här situationen?
          </note>
          <note>
            Sedan har vi striden mellan myndigheter - mellan vuxna människor
            med god utbildning och bra betalt för sitt jobb. De säger alla
            så här: Detta problem är inte mitt bord. Jag har inte ansvaret.
            Någon annan har ansvaret. Lagen gäller inte mig, men den gäller
            alla andra.
          </note>
          <note>
            Kommunförbundets ordförande Ilmar Reepalu företräder kommunerna.
            Hans kamp för att staten ska betala det som staten beslutar om
            är korrekt. Men finansieringsprincipen och striden runt den får
            inte drabba de mest värnlösa - de ensamma asylsökande barnen.
          </note>
          <note>
            Migrationsverkets generaldirektör hävdar att verket inte har
            ansvar för barnens vård och heller inte ska betala för den. I
            lördagsintervjun med henne påpekade hon att hon inte tänkte ringa
            upp Kommunförbundet för att diskutera denna problematik. Det skulle
            annars vara ganska lätt, för Ilmar Reepalu och hon tillhör samma
            parti.
          </note>
          <note>
            Kommer Jan O Karlsson att se till att kommunerna och Migrationsverket
            talar med varandra om den lagstadgade skyldighet de har att ta
            ansvar för barn i kris?
          </note>
          <note>
            Anf. 76 CATHARINA ELMSÄTER-
          </note>
          <note type="speaker">
            SVÄRD (m):
          </note>
          <note>
            Herr talman! Beslutet att lämna sitt hus, sin familj och sitt
            hemland är stort för många, i synnerhet om man måste fly. Det
            blir en tid i ovisshet och otrygghet. Resan kan ta månader, och
            ingen vet egentligen vart man är på väg. Researrangören är ute
            efter pengarna och bryr sig mindre om komforten.
          </note>
          <note>
            Visst är vi många som har sett bilder i medierna och förfasats
            över vad vissa människor ute i världen måste stå ut med. Men flera
            av dessa befinner sig nu i
          </note>
          <note>
            Sverige i väntan - väntan är många gånger alldeles för lång -
            på att få besked om de får stanna.
          </note>
          <note>
            Skälen till att de vill stanna i Sverige, och skälen till att
            de får stanna, skiftar. De är inte alla som söker asyl som är
            flyktingar. Men oavsett vilket är de alla människor av kött och
            blod, med samma vilja att göra det bästa för sig själv och för
            sin familj.
          </note>
          <note>
            Herr talman! Vi vet att det årligen kommer ungefär 30 000 människor
            till Sverige för att söka asyl.
          </note>
          <note>
            Men finansieringen motsvarar bara kostnaderna för ungefär 18
            000 människor. Då är det kanske inte konstigt att handläggningstiden
            blir lång för varje person. Det tar så lång tid att väntan blir
            en klar påfrestning. På sikt kan det utgöra skäl att få stanna.
          </note>
          <note>
            Men hur ser såren och ärren ut efter den tiden, och hur många
            tar sitt liv innan beslutet kommer? Detta är något som måste avhjälpas
            - inte konstateras.
          </note>
          <note>
            I regleringsdirektiven från regeringen står det att handläggningstiden
            ska vara max sex månader. Min första fråga till ministern är om
            det fortfarande är avsikten. Kommer regeringen i så fall rentav
            redan till våren med mer resurser för att förkorta handläggningstiderna
            och minimera den mänskliga våndan?
          </note>
          <note>
            Det måste vara självklart att man ska få besked snabbt. Därefter
            far man antingen hem eller stannar.
          </note>
          <note>
            Stannar man ska man snabbt integreras i Sverige -
          </note>
          <note>
            grunden för att man på sikt ska bli svensk medborgare.
          </note>
          <note>
            En särskild debatt om just integrationen, som lämnar en hel del
            i övrigt att önska, skulle nog också behövas, men jag lämnar den
            delen i dag.
          </note>
          <note>
            Herr talman! Min ryggmärgsreaktion dels som mamma, dels som företrädare
            för ett parti som står för humanism, är att det är barnen som
            far mest illa. Som företrädare för väljarna i Sveriges riksdag
            vill jag, likt
          </note>
          <note>
            Lena Ek, att FN:s barnkonvention ska gälla även för de asylsökande
            barnen. Där finns det uppenbarligen stora brister i dag.
          </note>
          <note>
            Också för mig är barnen i första hand barn och i andra hand asylsökande.
            Barn har inte samma tidsbegrepp som vuxna och heller inte samma
            uppfattning om väntan. De barn som kommer utan föräldrar eller
            anhöriga är utan naturliga talesmän och extra sårbara.
          </note>
          <note>
            För ett par år sedan presenterade regeringen skrivelsen Barn
            - här och nu. Låt mig läsa upp några rader ur den: När det gäller
            barn som har kommit ensamma till Sverige har Migrationsverket
            sedan länge väl utvecklade rutiner för mottagning, handläggning
            och utredning.
          </note>
          <note>
            Jag vill fråga ministern om han anser att det är verklighet i
            dag för dessa barn. Barn med ofta traumatiska upplevelser bakom
            sig lever under institutionsliknande former, förvisso med personal
            som gör allt den kan, men utan övriga kontakter med omvärlden.
            Mår de bra? Nej, det vet vi i dag att de inte gör. Det visste
            vi i går. Men vad gör ministern för morgondagen?
          </note>
          <note>
            Alla de barn som ska ha omvårdnad, boende och inte minst utbildning
            i skolverksamhet hamnar uttryckligen mellan stolarna. Det finns
            flera huvudmän, som har redovisats innan. Kommunerna ska stå för
            kostnaderna för gode män, skolan och boendet, säger man. Men när
            kommunerna upplever att de inte får ersättning för detta eller
            oroar sig för att kostnaderna ska bli för höga kommer barnen tillbaks
            till institutionen igen. Under den tid som barnen far mellan stolarna
            på migrationsverk, integrationsverk, landsting och kommuner slår
            de sig hårt.
          </note>
          <note>
            Herr talman! Alla har vi någon gång längtat efter mamma. Men
            när mamma inte finns i närheten eller ens i livet måste åtminstone
            Moder Svea stå stark.
          </note>
          <note>
            Staten måste ta sitt ansvar och ge dessa barn trygghet.
          </note>
          <note>
            Min uppfattning är att ministern måste kunna ta ett mycket tydligare
            ansvar utan att det innebär ministerstyre. Det hade varit bättre,
            tycker jag, om ministern hade använt sitt tio minuter långa inledningsanförande
            till att tala om vad han vill, i stället för att vänta till det
            sista fyraminutersanförandet med att besvara frågor.
          </note>
          <note>
            Kan ministern, t.ex. genom ett regleringsbrev, tydliggöra politiken
            om det saknas tydlighet? Kommer ministern med en proposition om
            det behövs lagförändringar t.ex. när det gäller vistelsebegreppet?
          </note>
          <note>
            Ministern har förvisso suttit på sin post en kort tid, men Socialdemokraterna
            har haft regeringsmakten i åtta år. Det finns ingen ursäkt för
            att inte ta hänsyn till dessa barn.
          </note>
          <note>
            (Applåder)
          </note>
          <note type="speaker">
            Anf. 77 ULLA HOFFMANN (v):
          </note>
          <note>
            Herr talman! 1997 infördes en portalparagraf som handlar om barnets
            bästa i utlänningslagstiftningen.
          </note>
          <note>
            Portalparagrafen säger att barnets bästa ska beaktas särskilt.
            När jag läser vidare i propositionen visar det sig att barnets
            bästa inte är ovillkorligt. Där står att barnets bästa generellt
            inte får ta över samhällsintresset av att reglera invandringen.
            Den reglerade invandringen är viktigare än barnets bästa. Det
            var där riksdagen satte ribban 1997.
          </note>
          <note>
            Det är bra att denna debatt kommit till stånd. Det är bara synd
            att den inte förs kontinuerligt och att intresset för asylsökande
            barn - oavsett om de kommer med föräldrar eller ensamma - inte
            är konstant. I
          </note>
          <note>
            dag tvistas om vem som har ansvaret. Är det kommunerna, eller
            är det Migrationsverket? Jag skulle vilja påstå att det är ett
            övergripande ansvar för Sverige, eftersom vi har ratificerat barnkonventionen
            och förbundit oss att följa den.
          </note>
          <note>
            På Migrationsverket säger de att detta inte är något nytt problem
            för dem. Då reser jag förstås frågan varför man inte gjort någonting
            åt det, när det är varje myndighets skyldighet att ha ett barnperspektiv
            i sitt arbete.
          </note>
          <note>
            Det förefaller mig som om Migrationsverket menar att det endast
            finns två kategorier ensamkommande barn: de som skickats hit för
            att föräldrarna hoppas att barnen ska få ett bättre liv här, och
            de som redan i hemlandet är kriminellt belastade eller prostituerade.
          </note>
          <note>
            Det påståendet står i bjärt kontrast med Rädda Barnens studie,
            där man funnit att den största delen av barnen flytt på grund
            av väpnad konflikt, politisk eller etnisk förföljelse eller därför
            att ingen kan ta hand om dem i hemlandet. Det är med andra ord
            helt andra kategorier än de som Migrationsverket uppger finns.
            Migrationsverket antyder faktiskt att barnen -
          </note>
          <note>
            man gör på samma sätt med asylsökande kvinnor -
          </note>
          <note>
            inte kan ha egna asylskäl.
          </note>
          <note>
            En grundorsak till att barn och vuxna mår så dåligt är just att
            myndigheterna inte vill tro på deras uppgifter. En viktig del
            av rättssäkerheten är därför att Utlänningsnämnden läggs ned och
            ersätts med förvaltningsdomstolar där de asylsökandes uppgifter
            väger lika tungt som Migrationsverkets.
          </note>
          <note>
            Det är upprörande att situationen är som den är på
          </note>
          <note>
            Carlslund. Men jag vill påpeka att situationen är likadan på
            många andra förläggningar runtom i Sverige.
          </note>
          <note>
            Barnen far illa, mycket illa. Den som kontinuerligt besöker förläggningarna
            och träffar barnen och deras föräldrar vet att de asylsökande
            barnen är särskilt utsatta. De lever i ett vakuum, många gånger
            med föräldrar som på grund av sina trauman lever i skräck för
            att skickas tillbaka till hemlandet och därför får svårt att ge
            barnen det som de behöver. I stället blir det många gånger barnen
            som får ta ansvaret för familjen.
          </note>
          <note>
            Två ryska barn i tolvårsåldern försökte ta livet av sig på förläggningen
            i Gimo. Ett av barnen med familj fick stanna. De andra barnen
            på förläggningen sade: "Om vi försöker ta livet av oss så kanske
            vår familj får stanna." Och det är inte så konstigt att barnens
            reaktioner blir sådana. I förarbetena till utlänningslagen står
            det nämligen så här: "Ett bifall måste i så fall förutsätta att
            risken bedöms vara synnerligen betydande för självdestruktiva
            handlingar av utomordentligt allvarlig natur från barnets sida".
            Representanter för Migrationsverket säger att barnens självmordsförsök
            sällan är allvarligt menade utan mer ett uttryck för att de inte
            får eller kan berätta hur de har det. Jag skulle vilja lägga till
            att de inte får en möjlighet att berätta hur de har haft det.
            De får ytterst sällan hjälp med att bearbeta sina traumatiska
            upplevelser, som är orsaken till att de har lämnat hemlandet.
          </note>
          <note>
            Migrationsverket har, som påpekats, gjort egna undersökningar
            om barn i utlänningsärenden. Den senaste kom för ungefär ett år
            sedan och visar att verket anser att barn under 18 år själva kan
            söka asyl.
          </note>
          <note>
            Det leder till att barnet inte längre omfattas av socialtjänstlagen
            utan faller under lagen om mottagande av asylsökande. I förslagen
            till nya rutiner menar man att en asylansökan inte ska tas emot
            förrän kommunen har utsett en god man. Det är kommunen, genom
            överförmyndaren, som ansvarar för att en god man utses för barn
            som saknar vårdnadshavare. Jag har faktiskt därför svårt att förstå
            den högljudda debatt som pågår mellan Migrationsverket och Kommunförbundet
            där man, i stället för att se till att asylsökande barns grundläggande
            behov tillgodoses och att de likställs med andra barn i Sverige,
            försöker att skylla på varandra.
          </note>
          <note>
            Vänsterpartiet har drivit igenom att asylsökande barn och ungdomar
            ska ha lika rätt som andra barn i
          </note>
          <note>
            Sverige till förskola och skolutbildning. Det är ytterligare
            ett sätt att likställa asylsökande barn med andra barn i Sverige.
            Vi blir därför mycket beklämda när vi besöker förläggningar och
            de inte har en aning om att det numera är deras skyldighet att
            erbjuda barn och ungdomar detta och att de har fått extra pengar
            för att det ska genomföras.
          </note>
          <note>
            Det är de långa väntetiderna som knäcker barn och deras familjer
            psykiskt. Riksdagens mål om sex månaders väntetid ligger fortfarande
            långt borta. På flyktingförläggningen i Gimo finns barnfamiljer
            från olika delar av världen som har väntat i flera år på besked.
            Jag har under ett par års tid kontinuerligt besökt Gimo och andra
            förläggningar, och jag träffar samma familjer år efter år. Jag
            har sett dem brytas ned och ibland fått rapporter om att mamman
            har försökt ta livet av sig, att pappan är intagen på psykkliniken
            och, det värsta av alla besked, att dottern eller sonen har begått
            de självdestruktiva handlingar av utomordentligt allvarlig natur
            som utlänningslagen kräver. Jag kan inte se något annat än att
            lagen måste ses över och att myndigheterna måste sluta käbbla
            och utföra det de är satta att göra, nämligen att se till barnens
            bästa.
          </note>
          <note>
            Herr talman! I mitt nästa inlägg ska jag tala om barn som inte
            befinner sig i svenskt flyktingmottagande utan som befinner sig
            på flykt i Afghanistan men som nekas rätten att förenas med sina
            pappor.
          </note>
          <note type="speaker">
            Anf. 78 ALF SVENSSON (kd):
          </note>
          <note>
            Herr talman! Jag tror att ensamhet är vårt lands största sociala
            problem. Isolering, att vara skild från social gemenskap och att
            fastna i ensamhet tror jag kan göra en människa, vem som helst,
            mentalt vilsen.
          </note>
          <note>
            Att komma till ett land med ett annat språk, en annan musik,
            en annan mat, en annan klädkultur, ett land där i stort sett allt
            är annorlunda, och dessutom bli isolerad är att hamna i en helt
            hopplös situation, menar jag.
          </note>
          <note>
            Vi har nu en debatt om ensamma flyktingbarns situation. Det är
            helt klart att ett barn som av någon anledning skiljs från sina
            föräldrar, sin kultur och sin miljö hamnar i och befinner sig
            i hopplöshetens vardag. Jag tror egentligen inte att vi behöver
            ventilera det, för vi är inte oense om det. Men i lördagsintervjun
            i Sveriges Radio intervjuades Migrationsverkets ordförande Lena
            Häll Eriksson. Då måste svenska folket ha känt sig både upprört,
            förtörnat och häpet, eller vad man nu ska ta till för ord. Detta
            har Lena Ek tagit upp, och det har andra talare belyst. Det är
            en dragkramp och ett trätande mellan myndigheter om vem som har
            ansvar för vad, och det är ett besked om att den här typen av
            problem har funnits nu och då, av och till, så det är inget nytt.
            Ändå har man mage att sitta och berätta att man inte tar ansvar:
            Vi ringer inte upp. Det är inte vi. Det är de.
          </note>
          <note>
            Här har ministern ett absolut ofrånkomligt ansvar.
          </note>
          <note>
            Vi vill inte höra att det ska bli någonting någon gång framöver,
            utan kläm till här nu. Det var en skandalös intervju vi fick höra.
            Vi förväntar oss att svenska myndigheter kan ta i sådana här frågor
            gemensamt.
          </note>
          <note>
            I gårdagens Dagens Nyheter skrev Barnläkarföreningen: "Skamlig
            hantering av unga flyktingar". Vi vill inte läsa sådana rubriker.
            Vi har skrivit under barnkonventionen, och den ålägger regeringen
            och oss alla - men regeringen har det yttersta ansvaret -
          </note>
          <note>
            att se till att alla barn som finns i vårt land behandlas lika.
            Det har ofta sagts att man ska se hur barnen behandlas, för då
            kan man avläsa hur hög nivå det är på kulturen i ett land.
          </note>
          <note>
            Lever vi upp till barnkonventionen? Det skulle vara intressant
            att höra om ministern anser att vi gör det.
          </note>
          <note>
            I samma tidning, i Dagens Nyheter i går, fanns också rubriken
            "Sverige fungerar som en segregationsfabrik". Man skulle kunna
            tänka sig att det är någon som är ute i ett partipolitiskt ärende
            för att det är valår.
          </note>
          <note>
            Men det var generaldirektören på Integrationsverket som yttrade
            detta. Står ministern bakom generaldirektörens påstående och analys
            av situationen?
          </note>
          <note>
            "Sverige fungerar som en segregationsfabrik" - det var alltså
            Andreas Carlgrens ord.
          </note>
          <note>
            Alla som kommer hit är individer. Trots att invandrare kommer
            från vitt skilda miljöer, språkområden och kulturer finns det
            nog ingen grupp som behandlas så kollektivt. Vi måste klara integrationen,
            och jag talar nog inte om flyktingpolitiken, utan jag talar om
            dem som ska integreras. Detta är, menar jag, ett av vårt lands
            största framtidsproblem.
          </note>
          <note>
            Vi kan rada upp problem i det oändliga, och jag kan citera fler
            myndighetspersoner, men vad kan vi göra? Ja, vad kan vi göra för
            att ta kål på ensamheten? Personligen är jag övertygad om att
            man måste se till att människor nästan bums kommer i arbete, att
            de kommer in i den sociala miljön och får de kontakter och den
            värdeöverföring som arbetsmiljön ger.
          </note>
          <note>
            Därför borde varje invandrare få sig en person tilldelad som
            man kanske skulle kunna kalla för jobbguide, eller vad man nu
            kan hitta för ett bättre ord. Det skulle vara en person som liksom
            biter sig fast tills den som har kommit till vårt land kommer
            ut på arbetsmarknaden och får känna sig vara någon och duga till
            något och får alla de integrerande kontakter som finns på arbetsmarknaden.
            Jag tror att en oerhört stor del av lösningen handlar just om
            detta, att man ska se till att människor får arbete. Det ska finnas
            någon som sätter sig i sinnet att fixa jobb.
          </note>
          <note>
            Då skulle jag vilja säga att man inte bara ska tro på myndighetspersoner.
            Då ska man tro på det civila samhällets idealitet, och man ska
            naturligtvis också vända sig till dem som har etablerat sig efter
            att ha kommit hit kanske för åtskilliga år sedan. Jag tror alltså
            att vi måste se till att folket ställer upp på de här frågorna
            och engagerar sig i integrationen och att vi måste möta dem som
            har kommit hit ansikte mot ansikte och öga mot öga och se att
            det här är vår gemensamma möjlighet - inte att det är problem
            - att få ett tryggare och bättre Sverige.
          </note>
          <note>
            (Applåder)
          </note>
          <note type="speaker">
            Anf. 79 JOHAN PEHRSON (fp):
          </note>
          <note>
            Herr talman! Kolleger! Åhörare! Denna debatt har kommit till
            därför att det på sistone åter uppmärksammats vilka sorgesamma
            förhållanden människor från andra länder lever under i vårt land.
            Inte sällan handlar det om barn, en del mycket unga. Hur vi behandlar
            människor i nöd är ett avslöjande lackmustest för hur staten och
            andra myndigheter ser på individer. Många barn på flykt kommer
            hit till vårt land, inte sällan ensamma - barn som kan ha farit
            mycket illa i livet, barn för vilka "barndomen" är ett begrepp
            i en uppslagsbok.
          </note>
          <note>
            Men det är inte den enda bilden. Många barn är starka och glada
            när de kommer hit. De har lyckats lämna in en asylansökan. De
            kanske lämnar krig, tortyr och andra svåra trauman bakom sig.
            De vill leva här och bygga sig en framtid i Sverige och för
          </note>
          <note>
            Sverige.
          </note>
          <note>
            Oavsett vilket handlar det om allas våra barn, inte om andras
            ungar.
          </note>
          <note>
            Den verklighet som möter såväl unga som gamla människor på flykt
            till vår del av världen är skrämmande i flera led.
          </note>
          <note>
            För det första gäller det omöjligheten att lagligt ta sig till
            vårt land. Visum, transportörsansvar och den ensidiga fokuseringen
            på flyktingsmugglare leder till att människor måste transporteras
            under vidriga förhållanden, en utveckling sedan 1980-talet som
            gjort att vi nu befinner oss i något av en mörkertid. Den förda
            politiken leder fram till trauman där barn under fruktansvärda
            förhållanden transporteras till ett land att söka asyl i. I juletid
            kunde vi t.ex. läsa om människor som frös, svalt eller törstade
            ihjäl i en container på Irland. Något av barnen som dog i containern
            var bara fyra år - som min egen son.
          </note>
          <note>
            När det för det andra gäller att söka asyl är processen vansklig
            och tar alltför lång tid. Det har flera talare berört. Vissa förbättringar
            kan skönjas genom att Utlänningsnämnden nu ersätts av förvaltningsdomstolar
            som arena för att pröva asylansökningar.
          </note>
          <note>
            Men bevisningen är inte sällan undermålig, och den blir definitivt
            inte bättre av att flera dåliga metoder sammanvägs när staten
            ska säga sitt. Skelett- och tandundersökningar används på unga
            asylsökande om de saknar dokument som visar deras ålder. Migrationsverket
            bestämmer då åldern med hjälp av en tand- och handröntgen, detta
            trots att barnläkare pekar på att felmarginalerna är enorma. Groteskt,
            säger en röntgenläkare vid universitetssjukhuset i Örebro. Det
            är lätt att hålla med. Också språkanalyser används frekvent. Felmarginalerna
            är helt orimliga.
          </note>
          <note>
            När det sedan gäller den skriftliga utredningen där det undersökts
            vilken verklighet de här personerna har flytt från möter man hemligstämplad
            länderinformation som är extremt svår för en sökande eller dennes
            ombud att bemöta. Handläggningstiderna saknar rim och reson. Dessa
            utdragna processer driver fram ett lidande och skapar kostnader
            på lång och kort sikt som är helt onödiga. Integrationen försvåras
            avsevärt för varje månad som blir ett mer eller mindre passivt
            väntande på en förläggning.
          </note>
          <note>
            För det tredje är själva väntan ibland riktigt sorglig. Inte
            minst barn stuvas in som kollin på underdimensionerade flyktingförläggningar
            där den sociala miljön inte kan bli annat än katastrofal. Skrämmande
            är perspektivet att om svenska barn hade vistats i en bråkdel
            av denna s.k. miljö skulle den svenska pojken eller flickan omedelbart
            ha blivit omhändertagen av sociala myndigheter.
          </note>
          <note>
            Jag kan dock vittna om att de ungdomar som har kommit till det
            särskilda boende som Migrationsverket har ordnat i Hallsberg har
            kommit till något bättre
          </note>
          <note>
            - hyfsat vettiga lokaler, fokus på aktivitet och en ganska bra,
            inte för stor grupp. Det är trist att detta kan ske först sedan
            allvarliga missförhållanden har avslöjats på annat håll.
          </note>
          <note>
            Ansvarsfördelningen är helt avgörande om man ska kunna göra ett
            bra jobb. Myndigheter som hukar eller skyller på varandra ska
            byta chefer. Här krävs raka rör och tydliga ansvarsfördelningar
            där staten har kvar det yttersta ansvaret för migrationspolitiken,
            inklusive de ensamkommande barnen. Men det måste också finnas
            kompetens vad gäller språk, stöd och vård runt dem som kommer
            hit. Här gäller det att se till att det finns avtal med alla kommuner
            som uppfyller detta, framför allt de kommuner där det finns förläggningar.
          </note>
          <note>
            Vidare är systemet med en god man, som vi har drivit fram via
            riksdagen, värt att utveckla och framför allt utvärdera. Det är
            därför glädjande att en sådan signal har kommit från barnminister
            Ingela Thalén, som har konstaterat att många av dessa goda män
            har väldigt många barn att se till. Det kanske inte är så konstigt
            att de inte kan göra ett riktigt bra jobb när de har för mycket
            att göra.
          </note>
          <note>
            Vi har också berört de framsteg som har gjorts när det gäller
            skola, vård och omsorg för dessa barn på flykt. Men det hjälper
            ju inte långt när det görs så mycket fel de första viktiga månaderna
            när man kommer hit och hamnar på en förläggning.
          </note>
          <note>
            Några har berört det här med integrationen, som är sorgesam.
            Här krävs det en kraftsamling av en ny regering. Detta är det
            första fokus en ny regering ska ha efter valet.
          </note>
          <note>
            Herr talman! Migrationspolitiken i Sverige inom ramen för EU-samarbetet
            kräver ett nytt fokus, nya tag och ett större engagemang. Detta
            har tyvärr inte kunnat skådas de senaste åtta åren hos den sittande
            regeringen. Men jag är full av förhoppning om att det nytillträdda
            statsrådet Jan O Karlsson kan göra någonting åt saken.
          </note>
          <note>
            Jan O Karlsson har rätt när han säger att barnen som kommer hit
            på flykt först och främst är barn.
          </note>
          <note>
            Men jag hoppas att vi också är överens om att ansvaret för hur
            dessa barn har det till syvende och sist är
          </note>
          <note>
            Jan O Karlssons.
          </note>
          <note type="speaker">
            Anf. 80 KERSTIN-MARIA STALIN (mp):
          </note>
          <note>
            Herr talman! Ledamöter! Åhörare! Jag lyssnade på kulturdebatten
            före den här debatten. Jag tycker att det är ett bra sätt att
            förbereda sig för debatt. Jag fastnade då för denna mening: Alla
            ungdomar har rätt att delta i det konstnärliga och kulturella
            livet. Då tänkte jag: Det var kanske de svenska ungdomarna man
            talade om. Hur många barn av de flyktingar som kommer, ensamma
            eller andra, speciellt de på Carlslund som vi nu har pratat om,
            är med i det konstnärliga och kulturella livet?
          </note>
          <note>
            Det var vackra ord från migrationsministern. Jag håller i alla
            fall väldigt mycket med om att vi inte ska säga barn eller asylsökande
            utan välja barn först och främst. Det var skönt att höra det.
          </note>
          <note>
            Vi kan inte förutse antalet asylsökande, säger ministern, utan
            vi måste ha en viss flexibilitet. Då efterlyser jag att också
            Finansdepartementet ska ha en liten flexibilitet. Det har ju visat
            sig att finansen har en lägre prognos över antalet asylsökande
            än vad t.ex.
          </note>
          <note>
            Migrationsverket har, och det känns inte alls bra.
          </note>
          <note>
            Sedan frågade ministern vad vi ska göra med de barn som inte
            får vara kvar. Jag har väldigt svårt att föreställa mig att det
            över huvud taget ska gå att skicka ut något ensamkommande barn,
            för det var dem det handlade om. Om det nu skulle komma fram någonting
            sådant måste det ha föregåtts av en väldigt noggrann utredning.
            En sådan utredning ska starta första dagen, med hela batteriet
            av psykologer, kuratorer och alla som över huvud taget kan hjälpa
            till och prata med barnet alldeles från början. Och hur ska vi
            ha råd med det när vi inte ens har skolsköterskor och psykologer
            på skolorna och när BUP har årslånga köer? Det här är ett problem.
          </note>
          <note>
            Ministern sade att man hade gjort många bra saker. Jag tog med
            mig några utredningar och kollade lite. Vi har Barnets bästa,
            och där var det många vackra ord. Sedan finns det en strategi
            för att förverkliga FN:s konvention om barnets rättigheter i
          </note>
          <note>
            Sverige - det finns förresten flera sådana - där det står att
            så här ska vi göra. Den jag håller i här är från
          </note>
          <note>
            1998.
          </note>
          <note>
            När jag var ny i riksdagen hade jag en bibel. Den heter Det gäller
            livet. Det är barnpsykiatrins betänkande. Den var så himla bra.
            Där fanns så många konkreta och bra förslag, även om flyktingbarn.
            Den var så bra att man lade den under mattan. Det har frågats
            många gånger: Vad hände med det betänkandet? Varför blev det ingen
            proposition? Jag vet varför det inte blev det. De konkreta förslagen
            är bra men de kostar pengar.
          </note>
          <note>
            Sedan kom det en skrivelse, Barn här och nu. Jag skrev en motion
            på den därför att det var för lite konkreta förslag. Då var man
            lite för rädd att ta tag i konkreta förslag därför att sådant
            kostar pengar.
          </note>
          <note>
            Jag var också själv med i en utredning om barnmisshandel. Det
            var en bra utredning, och vi kom med bra förslag. Vi hade väldigt
            god kunskap till hjälp. Men när vi kom till kapitlet som handlar
            om vad det får kosta stod det klart att det ska ske inom befintliga
            ramar, inom kommunens ramar, inom landstingets ramar. Det var
            precis samma sak där.
          </note>
          <note>
            Jag fick veta en sak då som jag hade misstänkt men som jag inte
            var alldeles säker på. Man tror i det här upplysta samhället,
            där vi har så mycket TV och information, att kunskaperna om barn
            i allmänhet blir bättre och bättre. Men så är det inte. Under
            hela 90-
          </note>
          <note>
            talet har allmänna kunskaper om barn försämrats därför att man
            har dragit ned på undervisning på t.ex.
          </note>
          <note>
            barnavårdscentralerna. Det bekräftade både Claes
          </note>
          <note>
            Sundelin, barnhälsovårdshuvudläkare, och den forskare inom barnavård
            som var med.
          </note>
          <note>
            Sedan har vi ansvarsfrågan. Det fanns en gång en radiodoktor
            som hette Peter Paul Heinemann. Han skrev en bok om mobbning.
            Sådana problem som att man tvistade om vems ansvar det var kallade
            han för ansvarsutspädning. Det tycker jag är ett bra ord när ansvaret
            bara sprider ut sig så här. Jag tycker inte att
          </note>
          <note>
            Migrationsverket eller kommunerna ska tvista om vem som ska ta
            ansvaret. Det är en självklarhet att de ska hjälpas åt med det
            ansvaret. Det är både riksdagens och regeringens sak att tala
            om det.
          </note>
          <note>
            Vi måste ha bättre handläggningstider på Migrationsverket. Vi
            i Miljöpartiet bestämde oss i går kväll för att i tilläggsbudgeten
            strida för att Migrationsverket ska få de extra 75 miljoner som
            de begär för en bättre handläggning. Det hoppas jag verkligen
            att alla ställer upp på.
          </note>
          <note>
            Jag har varit på många konferensen om barn och ungdomar. Jag
            brukar kalla dem för tomtebloss. Då plötsligt pratar man om barnkonventionen
            och alla saker som man ska göra i förebyggande syfte för barn.
            Dagen därpå är det borta. Det är precis som tomtebloss, barnkonventionen
            också.
          </note>
          <note>
            Ulla Hoffmann pratar om portalparagrafen, barnets bästa. Men
            den har tyvärr blivit lite urvattnad. Vi får lov att ta till andra
            paragrafer, t.ex. utlänningslagen 12-15 §§ som handlar om barns
            rätt att bli hörda.
          </note>
          <note>
            Jag har svårt att förstå att inte vuxna begriper att det lönar
            sig att investera i förebyggande. Toyotafabriken, som gör bilar,
            förstår det. Man kollar noga alla bilar för att det inte ska bli
            några problem i framtiden.
          </note>
          <note>
            Men om det handlar om människor, om barn, gör vi det inte.
          </note>
          <note>
            Thomas Hammarberg var sakkunnig i barnkonventionsutredningen.
            Han sade så här: Det måste synas i budgeten att vi menar allvar
            med barnets bästa. Håller ministern med om det? Det måste synas
            i budgeten att vi menar barnets bästa.
          </note>
          <note type="speaker">
            Anf. 81 Statsrådet JAN O KARLSSON (s):
          </note>
          <note>
            Herr talman! Jag uttryckte i något av de TV-
          </note>
          <note>
            program som sänts på sistone en oro för att det skulle bli en
            uppblossande diskussion kring flyktingbarnen.
          </note>
          <note>
            Jag hör nu att jag inte behöver vara orolig. En av de mycket
            starkt positiva upplevelser jag har av den här diskussionen är
            att jag tror att det kommer att bli en uthållig diskussion om
            detta. Jag tror också att den kommer att avkasta en hel del resultat.
          </note>
          <note>
            Jag vill till att börja med helt bekräfta Lena Eks ursprungliga
            påpekande. Jag valde att ge den omedelbara lägesrapporten om Carlslund
            därför att jag som en relief till debatten ville ge kammaren lite
            information om hur responsen har varit på den här diskussionen.
            Men jag vill självfallet bekräfta att det inte är någon idyll
            vi har att göra med på de övriga förläggningarna. Jag är inte
            heller övertygad om att samma snabba respons har ägt rum där.
            Men det kommer jag att kontrollera.
          </note>
          <note>
            Jag lovar Catharina Elmsäter-Svärd att jag ska beskriva de initiativ
            som förbereds medan jag fortfarande har repliktid kvar. Det var
            inte därför jag inte gav besked. Som lite grön i uppdraget hade
            jag lite svårt att kontrollera tiden i mitt första inlägg.
          </note>
          <note>
            Jag vill först direkt beröra två saker som Alf
          </note>
          <note>
            Svensson tog upp. Den ena handlar om segregationen och Andreas
            Carlgrens rapport häromdagen. Jag delar naturligtvis helt de iakttagelserna.
            Jag skrev själv 17
          </note>
          <note>
            böcker i ämnet 1990 i den s.k. Storstadsutredningen och kan konstatera
            att vi i den samhällsutveckling vi har haft hittills har fått
            fortsatta och fördjupade problem. Det bekräftas i Carlgrens och
            Integrationsverkets utredningar. Det jag befarade var att om man
            inte grep in i storstädernas förortsområden då, alltså
          </note>
          <note>
            1990-1991, skulle detta frysa fast i samhället. Jag befarar att
            det delvis har besannats i Carlgrens iakttagelser.
          </note>
          <note>
            Får jag sedan vad beträffar Alf Svenssons iakttagelser om barnläkarnas
            skrivelse och om det civila samhället säga att jag helt delar
            hans uppfattning.
          </note>
          <note>
            Johan Pehrson var också inne på det här så detta är delvis ett
            svar även till honom.
          </note>
          <note>
            Ingela Thalén har berört detta, och vi har diskuterat det. Vad
            vi talar om är ett slags faddersystem.
          </note>
          <note>
            Många andra länder har det. Vi tror alltid att vi är först, men
            det är vi inte alltid. Jag delar helt Alf
          </note>
          <note>
            Svenssons synpunkter på att vi med statens hjälp ska försöka
            bygga upp ett faddersystem så att flyktingbarnen har någon. Det
            är precis som alla här har sagt;
          </note>
          <note>
            de har ju inga föräldrar. Det de har är Moder Svea, men om vi
            kunde ha någon emellan Moder Svea och barnet skulle det vara en
            fadder. Därför hade jag för avsikt att i dagens diskussion allmänt
            föra upp den här idén. Men eftersom Alf Svensson nu har gjort
            det vill jag bara å mina och Ingela Thaléns vägnar ansluta oss
            till detta. Vi kommer att arbeta efter den idén, och vi har ett
            möte med Rädda Barnen om några dagar för att börja utveckla den
            här tanken. Vi får återkomma till detta. Jag tycker att det är
            en mycket positiv och konstruktiv tanke.
          </note>
          <note>
            Jag ska sedan snabbt gå in på vad vi tänker oss när det gäller
            ansvarsfördelningsfrågan. Jag går nu inte igenom alla uppgifter
            som man har i den nuvarande lagstiftningen, därför att problemet
            är inte det. Problemet är först och främst att det finns oklarheter,
            och det gäller framför allt begreppet vistelse i kommun.
          </note>
          <note>
            Men det jag vill göra nu är inte bara att säga vad vi måste göra
            - Alf Svensson var också inne på detta
          </note>
          <note>
            - utan vad vi kan göra. Det positiva med barnläkarnas skrivelse
            var att den tog fram att det är så mycket vi kan i det här landet.
            Vi måste kartlägga detta. Vi måste gå igenom ansvars- och lagstiftningsfrågan
            och göra nödvändiga klarlägganden, t.ex. vad gäller vistelse i
            kommunen, så att vi får detta alldeles tydligt och, precis som
            den senaste talaren anförde, får fram samarbete.
          </note>
          <note>
            Jag är säker på att spänningarna kan bli ganska stora. Det är
            därför vi har valt den här formen. Jag återkommer till det i mitt
            nästa inlägg. Det är därför vi, innan vi spikar regeringsuppdraget,
            och det kan ta en vecka till, vill ha en överläggning med alla
            de berörda verkscheferna, Kommunförbundet, Landstingsförbundet
            och de statsråd som är ansvariga för detta. Då kommer det ett
            förslag. Vi ska under våren lägga fram hela detta förslag till
            konkret handling.
          </note>
          <note>
            Jag återkommer med ytterligare preciseringar.
          </note>
          <note>
            Men låt mig påpeka att när det gäller det som Ulla
          </note>
          <note>
            Hoffmann och flera andra har sagt om de botemedel som ska anbringas
            är det snarast intensiteten och kraften vi talar om. Det finns
            en väldig enighet om vilket fokus vi ska ha, vilken inriktning
            vi ska ha och vilka resultat vi ska nå.
          </note>
          <note type="speaker">
            Anf. 82 LENA EK (c):
          </note>
          <note>
            Herr talman! Det verkar som att vi i debatten är fullständigt
            överens om att utlänningslagen stadgar ett ansvar för Migrationsverket,
            att socialtjänstlagen stadgar ett tydligt ansvar för kommunerna
            och att portalparagraferna i dessa lagar bygger på barnkonventionens
            artikel 3. Där framgår det att det vid alla åtgärder som rör barn,
            vare sig de vidtas av offentliga myndigheter eller privata institutioner,
            ska barnets bästa komma i främsta rummet.
          </note>
          <note>
            Har Migrationsverket, Kommunförbundet och regeringen agerat så
            att man har satt barnets bästa i främsta rummet, eller har man
            satt sin egen prestige i främsta rummet?
          </note>
          <note>
            Det talas här om den stora invandringen och det ökade antalet
            asylsökande. De var 15 000 förra året.
          </note>
          <note>
            Det är inte så förskräckligt mycket folk. Det kan vara många
            för en liten kommun, men det är ändå hanterbart.
          </note>
          <note>
            Antalet ensamma asylsökande barn förra året, mina vänner, var
            416 stycken. 416 stycken barn kom ensamma till Sverige och sökte
            asyl förra året. Ska vi inte kunna ta hand om 416 stycken människor
            under
          </note>
          <note>
            18 år? Det är för mig helt ofattbart.
          </note>
          <note>
            I veckan har många ringt. Bl.a. ringde Magdalena från Dalarna
            och sade att hon hade pratat med sin man. Hon hade precis samma
            inställning som flera har haft här i debatten. Man blir känslomässigt
            berörd när det handlar om barn i denna situation. Alla barn längtar
            efter sin mamma. Alla har någon gång längtat efter sin mamma.
            Det är ett bra uttryck som får en att tänka till.
          </note>
          <note>
            Magdalena sade att hon och hennes man driver ett jourhem. De
            kan ta hand om några stycken. Hon är inte ensam. Flera har ringt.
            Men jag pratade särskilt länge med henne. Hon sade att hon i fem
            dygn hade försökt att ringa Migrationsverket för att erbjuda sin
            tjänster så att de åtminstone kunde ta hennes telefonnummer om
            hon skulle behövas. Hon fick inte tag på någon människa som kunde
            ta emot detta erbjudande om att ta hand om några stycken av de
            416 ensamma asylsökande barnen som kom förra året! Så fungerar
            det i Sverige i dag.
          </note>
          <note>
            I artikel 22 i barnkonventionen, andra momentet, står det att
            i fall då förälder eller andra familjemedlemmar inte kan påträffas,
            ska barnet ges samma skydd som varje annat barn som varaktigt
            eller tillfälligt berövats sin familjemiljö av något skäl, i enlighet
            med denna konvention.
          </note>
          <note>
            De ensamma barnen på Carlslund har inte fått det skydd som de
            har rätt till och som de så väl behöver.
          </note>
          <note>
            Så har det varit år efter år.
          </note>
          <note>
            Vi behöver, mina vänner, en ny integrationspolitik, som tar människor
            på allvar, som behandlar dem med respekt och som ger dem möjlighet
            att ta ett arbete direkt när de kommer hit. På så sätt kan de
            känna självrespekt och kan komma in i det svenska samhället. På
            så sätt blir det en bra integration.
          </note>
          <note>
            Vi behöver förtydliga utlänningslagen. Det räcker tydligen inte
            med alla dessa fina tal, proklamationer, utredningar, texter och
            portalparagrafer där det står vad som ska göras för att skydda
            barnen. Vi behöver bestämma oss för att om det inte har kommit
            ett beslut efter tolv månader ska det fattas ett automatiskt beslut.
            Nu ska tragglandet vara över, beslut fattas och man får stanna.
            tolv månader!
          </note>
          <note>
            Stäng Carlslund. Den har inte fungerat på många år. Behandla
            asylsökande barn som svenska barn.
          </note>
          <note>
            Barn är barn. De behöver samma skydd.
          </note>
          <note>
            Barnets bästa slås fast i svensk lagstiftning och i barnkonventionen.
            Är det bara floskler i svensk lagstiftning, eller kan vi efter
            decennier slå näven i bordet och få ordning på detta? Det handlade
            förra året om 416 barn.
          </note>
          <note>
            Anf. 83 CATHARINA ELMSÄTER-
          </note>
          <note type="speaker">
            SVÄRD (m):
          </note>
          <note>
            Fru talman! Om jag ska sammanfatta en del av debatten är vi alla,
            t.o.m. statsrådet, oerhört överens om att så som det är och har
            varit vill vi inte att det ska vara i framtiden. Däremot måste
            jag säga att jag fortfarande väntar med spänning på de förslag
            som ministern bl.a. i sitt senaste fyraminutersinlägg har sagt
            ska komma. Nu finns det två repliker kvar.
          </note>
          <note>
            Ministern hann precis börja säga någonting om ansvarsfördelningen
            när den röda lampan tändes.
          </note>
          <note>
            Men låt mig redan nu, av ren vänlighet, säga till ministern att
            det finns en till tidsgräns, nämligen den 21
          </note>
          <note>
            mars. Om ministern har för avsikt att lägga fram något förslag
            om ansvarsfördelningen, så att barnen inte ska hamna mellan stolarna
            t.ex. när det gäller vistelsebegreppet, i någon form av proposition,
            är tidsgränsen den 21 mars om det ska bli någonting denna mandatperiod
            - om ministern menar allvar med det han säger.
          </note>
          <note>
            Jag vill komma tillbaka till den mottagning som sker av människor
            i allmänhet och barn i synnerhet.
          </note>
          <note>
            Hur kan vi på ett mycket bättre sätt ta i anspråk den kraft och
            den vilja till förändring som alla dessa människor ändå bär med
            sig när de kommer hit, i sin vilja och dröm att vilja bygga någonting
            nytt? Det gäller oavsett om det sedan är här eller någon annanstans
            de kommer att bo resten av sina liv. Vi är överens om att det
            inte är något bra mottagande. Vi lever inte upp till barnkonventionen.
            Vi klarar inte av att ta ansvar för barnen på det sätt de behöver.
          </note>
          <note>
            Det handlar också om att stärka de föräldrar som faktiskt finns
            här med sina barn. De ska tillåtas vara föräldrar så att de kan
            ge trygghet för sina barn.
          </note>
          <note>
            Jag ser fram emot de sista anförandena från ministern.
          </note>
          <note type="speaker">
            Anf. 84 ULLA HOFFMANN (v):
          </note>
          <note>
            Fru talman! Vi pratar i dag om barn på flykt. En grupp som vi
            inte har talat om är de barn som befinner sig i hemlandet och
            där pappan befinner sig på flykt i Sverige. En sådan grupp barn
            är barnen till de mellan 50 och 100 afghanska män som befinner
            sig här och som av Migrationsverket bedömts vara flyktingar enligt
            Genèvekonventionen men som av samma myndighet exkluderats från
            det skydd som konventionen ger.
          </note>
          <note>
            Besluten om exkludering grundas i nästan samtliga fall inte på
            de afghanska männens egna handlingar utan på att de har innehaft
            högre befattningar under president Najibollahs regim och att de
            antas ha känt till och understött brott mot mänskligheten.
          </note>
          <note>
            Eftersom det är stor risk för att dessa män kan torteras eller
            utsättas för annan omänsklig behandling kan Sverige inte skicka
            tillbaka dem. Därför har de erhållit tidsbegränsade uppehållstillstånd.
            En av dem har haft tidsbegränsat uppehållstillstånd i fyra år
            och sex månader. Många av dessa män har fruar och barn
          </note>
          <note>
            - familjer - som lever under synnerligen svåra förhållanden i
            Afghanistan, men de kan inte förenas med sina familjer i Sverige.
            De tidsbegränsade uppehållstillstånden ger inte rätt till familjeåterförening.
            De får inte förenas med sina familjer i Sverige.
          </note>
          <note>
            I ett frågesvar till mig säger statsrådet att Migrationsverket
            för en dialog med männen och deras företrädare. Det är helt korrekt.
            Vid den dialogen lovade Migrationsverket att alla männens ansökningar
            skulle prövas igen individuellt och att detta skulle ske under
            januari månad i år. När januari månad var slut hade en ansökan
            prövats. De andra männen lever fortfarande i ovisshet om sina
            barns öden i Afghanistan och om de inom en snar framtid kommer
            att kunna förenas med dem här i Sverige. Statsrådet är den ende
            av oss som har debattid kvar, och jag hoppas att statsrådet kan
            ge dessa pappor ett positivt besked i dag, dvs. att deras dialog
            med Migrationsverket inte är bruten och framför allt att de snart
            kan återuppta dialogen med sina barn och få krama dem.
          </note>
          <note type="speaker">
            Anf. 85 ALF SVENSSON (kd):
          </note>
          <note>
            Fru talman! Rätt ska vara rätt. Jag tycker att statsrådet har
            uttryckt ett rejält engagemang för dessa frågor i dag. Sedan kan
            jag inte låta bli att erinra om att regeringen å sin sida har
            haft åtta år på sig.
          </note>
          <note>
            Fru talman! Jag skulle vilja ta upp tråden i en sak som har sagts.
            Ibland får man en känsla av att de som kommer hit ska tas om hand
            av den kommun som finns just där hamnen eller flygplatsen är belägen.
            Jag tror att det behövs en regional flyktingmottagning och att
            jourfamiljerna - om vi nu använder det uttrycket -
          </note>
          <note>
            inte nödvändigtvis måste hämtas från den kommun där just ankomsterna
            sker.
          </note>
          <note>
            Jag är övertygad om att vi tar bort åtskilliga problem om vi
            aktiverar det civila samhället just på det området.
          </note>
          <note type="speaker">
            Anf. 86 JOHAN PEHRSON (fp):
          </note>
          <note>
            Fru talman! Det är en ganska bra debatt så här långt. Vi verkar
            vara överens om att vårt möte med de ensamkommande flyktingbarnen
            måste förbättras och utgå från barnets bästa. Flera menar att
            oavsett metod måste socialtjänsten i kommunerna ges ett tydligt
            och klart ansvar och ges resurser för att ta hand om flyktingbarnen
            med de åtgärder som krävs.
          </note>
          <note>
            Folkpartiet liberalerna menar att i de kommuner där det finns
            flyktingförläggningar och där de här barnen finns ska man utse
            förslagsvis en socialsekreterare med särskilt ansvar för förläggningen
            och omhändertagande av barnen som finns där. Det kräver, som sagt
            var, att samordningen mellan kommuner och Migrationsverket förbättras
            avsevärt. Jag väntar med spänning på statsrådet Jan O Karlssons
            effektivitet i fråga om att städa ut de missförhållanden som har
            funnits under väldigt lång tid.
          </note>
          <note>
            Enligt utlänningslagen ska, med hänvisning till barnkonventionen,
            hänsyn tas till barnets bästa. Men praxis, verkligheten, talar
            ett annat språk. Portalparagrafen, med den närmast till intet
            förpliktande gamla formuleringen om barnets bästa, visar sig ha
            liten betydelse. Tyvärr visar många fall att hänsyn inte alls
            tas i tillräckligt hög grad. Ansökan om uppehållstillstånd från
            barn som har varit utsatta för allvarliga övergrepp har vid ett
            flertal tillfällen avslagits av myndigheterna med motiveringen
            att det inte har rört sig om systematisk förföljelse.
          </note>
          <note>
            Det är inte så konstigt att det är så här. I förarbetena till
            lagen sägs att kravet om barnets bästa ej är absolut. Hänsyn till
            andra intressen, såsom behovet av att reglera invandringen, kan
            leda till att åtgärder som i och för sig inte är förenliga med
            barnets bästa vidtas, dvs. att barn kanske avvisas.
          </note>
          <note>
            Detta är inte acceptabelt. Hänsyn till barnets bästa måste som
            regel gå före samhällets intresse av att reglera invandringen,
            särskilt i de fall där det är uppenbart att barn har varit så
            svårt utsatta för betydande övergrepp och inte sällan har medicinska
            behov.
          </note>
          <note>
            Vi skulle vilja se att man tillsätter en parlamentarisk utredning
            för att se över hur detta fungerar. Min fråga till statsrådet
            Jan O Karlsson här och nu är om han är beredd att tillsätta en
            sådan utredning om hur man ser till barnets bästa i praktiken?
          </note>
          <note type="speaker">
            Anf. 87 KERSTIN-MARIA STALIN (mp):
          </note>
          <note>
            Fru talman! Kamrater och åhörare! Jag tycker nog, Alf Svensson,
            att man ska ta hand om barnen direkt, på flygplatser, i hamnar,
            i kommuner och vart de än kommer - direkt och jättefort.
          </note>
          <note>
            På Carlslund var det riktigt skapligt en gång. Jag var där för
            ett par år sedan, och jag tyckte att man var på rätt väg. I budgetbetänkandet
            SfU9 år 2001 hade man en skrivning om detta, och man var man på
            väg att strama upp samarbetet med kommunerna. Det var bra. Men
            då kom det lite fler asylsökande och barn än vad man hade tänkt
            sig, och då pajade det.
          </note>
          <note>
            Jag har en ny fråga till ministern: Har det blivit bättre med
            barnpsykiatrisk och psykologisk kompetens hos förtroendeläkarna?
            Jag är lite osäker på det i dag.
          </note>
          <note>
            Min förra fråga var den här: Håller ministern med om att det
            måste synas i budgeten att man satsar på barnets bästa, även om
            Finansdepartementet säger någonting annat?
          </note>
          <note>
            Jag har också en rak fråga till oss alla: Hur fort kan man förstöra
            ett barn? Hur lång tid tar det att bygga upp det igen?
          </note>
          <note>
            Tack för den här debatten!
          </note>
          <note type="speaker">
            Anf. 88 Statsrådet JAN O KARLSSON (s):
          </note>
          <note>
            Fru talman! Jag ska nu försöka vara koncis, fru
          </note>
          <note>
            Elmsäter-Svärd. I det uppdrag som vi utformar ska ingå en kartläggning
            av den sociala bakgrunden, hur barnen kom hit, varför de har lämnat
            föräldrarna och sitt land, hur kontaktnätet i hemlandet ser ut,
            vilket stöd de behöver som asylsökande här i Sverige och för sin
            integration, vilket stöd som kan behövas om det blir aktuellt
            att återvända till hemlandet och om åtgärder kan sättas in för
            att förebygga att barn hamnar i de här utsatta situationerna.
            Det handlar om informationsspridning i fråga om hur lagstiftning,
            ansvars- och rollfördelning ser ut, sprids och rör alla berörda
            kommuner, organisationer och myndigheter.
          </note>
          <note>
            Här har det funnits inte bara ett grundläggande missförstånd
            i diskussionen, utan också oklarheter lokalt om vem som gör vad.
            Det har flera här i kammaren konstaterat i dag.
          </note>
          <note>
            I den mån det finns oklarheter om hur lagstiftningen ska tolkas
            ska det redas ut, t.ex. begreppet vistelsekommun, och myndigheterna
            ska ta ställning till om det finns behov av att ändra i lagar,
            förordningar och gällande regler. Det gäller också tillsyn av
            boendeformer. De som bör ingå i arbetet är i första hand naturligtvis
            Socialstyrelsen, som har ett övergripande ansvar, Migrationsverket,
            Integrationsverket och Svenska Kommunförbundet men också Barnombudsmannen.
            Dessutom pågår en utredning, som flera har påpekat, och den måste
            nu slutföras. Myndigheterna ska sedan ta ställning till om ett
            samordnande ansvar för de här barnen ska läggas på någon av de
            här myndigheterna.
          </note>
          <note>
            Låt mig säga att jag överväger att i utformningen av detta uppdrag
            också se till att det är en lead agency, ett ämbetsverk, som får
            ledningen för hela arbetet.
          </note>
          <note>
            Om vi utformar det som en diskussionsklubb kan det, som ni förstår,
            ta väldigt lång tid.
          </note>
          <note>
            Jag avråder för dagen från en lösning med en parlamentarisk utredning.
            Jag tycker att hela tonen i debatten har varit att "nu vill vi
            se tydliga och konkreta resultat". Jag tycker att vi i stället
            kan använda den formen att jag och andra i regeringen fortlöpande
            håller riksdagen, och först naturligtvis berörda utskott, informerad
            om vilket arbete som har utförts även när en proposition inte
            är nödvändig. Om det blir nödvändigt att lägga fram en proposition
            får vi göra det.
          </note>
          <note>
            Sedan vill jag säga ett par ord om att det finns ett perspektiv
            i det här. Jag understryker ytterligare en gång det som Alf Svensson
            sade, att parallellt med detta måste vi utveckla det civila samhällets
            betydelse. Flera andra har också talat om det. Här kanske jag
            kan få in svaret på fru Stalins fråga. Jag vill understryka att
            en budget måste präglas inte bara av barnens behov, vilket är
            fullständigt självklart i ett välfärdssamhälle. Dessutom ska vi
            vara klara över att om vi går in tillsammans med Rädda Barnen,
            Röda korset och alla våra organisationer handlar det också om
            pengar till dem. Det intressanta är att i vårt biståndsarbete
            har t.ex. Rädda Barnen en oerhört viktig uppgift tillsammans med
            flyktingkommissarien att gå in som en alert-styrka med 24 timmars
            varsel, och där kan vi med biståndsmedel möjliggöra det. Vi kommer
            också att försöka ta fram förslag om hur en sådan idé som den
            Alf Svensson lade fram kan finansieras, så att vi kan aktivera
            våra frivilligorganisationer i ett faddersystem. Det ska vi också
            lägga fram förslag om.
          </note>
          <note>
            Sedan, fru talman, skulle jag vilja - men jag vill inte säga
            någonting om det här i ett inlägg när ni inte längre har möjlighet
            att svara - återkomma till riksdagen för att ta upp frågan om
            hela sambandet mellan biståndspolitiken och flyktingbarnen. Det
            kommer jag att kunna rapportera mer om när jag har träffat mina
            biståndskolleger vid ett möte i nästa vecka. Då vill jag försöka
            återkomma med en särskild information till riksdagen, såsom jag
            gjorde när jag hade varit i
          </note>
          <note>
            Afghanistan.
          </note>
          <note type="speaker">
            Anf. 89 LENA EK (c):
          </note>
          <note>
            Fru talman! Jag skulle vilja tacka Jan O Karlsson för en väldigt
            konstruktiv ton i den här debatten som jag uppskattar mycket.
            Jag hoppas innerligt att denna nya "kvast" i regeringen kan åstadkomma
            det som inte har åstadkommits på tio år.
          </note>
          <note>
            Ministern har rätt när han säger att problemen inte skapas i
            Sverige. Men jag tror att alla som har deltagit i debatten i dag
            har varit överens om att de förvärras i
          </note>
          <note>
            Sverige, trots de formuleringar i lagstiftningen som lägger ett
            tydligt ansvar på Migrationsverket, på kommunerna och på andra
            berörda myndigheter.
          </note>
          <note>
            Jag är faktiskt också glad över att det inte blir någon utredning
            - för detta har utretts! Kerstin-Maria
          </note>
          <note>
            Stalin hade med sig en hög med böcker. Jag hade kunnat ta med
            mig en tre gånger så hög packe till.
          </note>
          <note>
            Fakta finns. Vi vet hur det ser ut. Det är dags att slå näven
            i bordet och skrida till handling.
          </note>
          <note>
            För min del skulle jag vilja avsluta den här debatten - som har
            berört mig djupt - med att läsa upp en dikt som Julia, som kommer
            från Gryt, där jag bor, skrev när vi gjorde Barnkommitténs material
            för fem år sedan. Vi trodde allihop att Barnkommittén snabbt skulle
            ge åtgärder, men den har inte lett till annat än att vi har stått
            och stampat på samma eländiga ställe.
          </note>
          <note>
            Julia skrev så här då:
          </note>
          <note>
            Ett barn ska ej bli slaget för dess hudfärgs skull
          </note>
          <note>
            Ett barn ska ej bli retat för att det kommer från en annan årskull
          </note>
          <note>
            Ett barn ska få gå i skolan och lära sig att fatta
          </note>
          <note>
            Ett barn det ska få skoja, spela, leka och skratta
          </note>
          <note>
            Ett barn det ska få gråta och få någon annans tröst
          </note>
          <note>
            Ja, vuxna ska faktiskt lyssna på det lilla barnets röst!
          </note>
          <note type="speaker">
            Anf. 90 Statsrådet JAN O KARLSSON (s):
          </note>
          <note>
            Fru talman! Jag vill avsluta med två synpunkter.
          </note>
          <note>
            För det första känner jag mig som svensk flyktingminister oerhört
            privilegierad. Visserligen har ni i dag bestått mig med ganska
            tung kritik, som jag ska försöka att på bästa sätt ta till mig.
            Men jag måste samtidigt konstatera hur mina kolleger i många andra
            länder får kritik från ett helt annat håll än det som en svensk
            flyktingminister får. Här kommer ju kritiken på varje punkt från
            rätt håll. Det tar jag till mig, till mitt hjärta, och det känns
            oerhört uppmuntrande.
          </note>
          <note>
            I Sverige för man en flyktingdebatt som inte handlar om främlingsfientlighet,
            avstånd och vi och dem. I Sverige för man en flyktingdebatt om
            hur vi på bästa sätt ska leva upp till det som vi har åtagit oss
            som medlemmar av världssamfundet. Det känns oerhört uppmuntrande,
            och det känns naturligtvis också som att man måste upp till bevis
            och visa att man är duglig att möta detta.
          </note>
          <note>
            För det andra vill jag också att vi för ett ögonblick rätar lite
            på ryggen. Jag träffade i förrgår kväll flyktingkommissarien Ruud
            Lubbers, högste chefen för internationella Röda Korset, Jakob
            Kellenberger, och överkommissarien för mänskliga rättigheter,
            den förra irländska presidenten Mary Robinson, vid ett möte.
          </note>
          <note>
            De sade: Det är nu en gång så att Sverige för dessa tre organisationer
            - som är de ledande organisationerna för den humanitära verksamheten
            i mänskligheten -
          </note>
          <note>
            är ett land som ger våra verksamheter ett oerhört kraftfullt
            stöd. Sverige möjliggör volymerna med en ordentlig mängd av resurser,
            men resurserna är också av en hög kvalitet. Jag vill gärna att
            kammaren ska höra detta. Dessa de tre främsta representanterna
            för den humanitära verksamheten i världen sade det om vårt land,
            och det tycker jag att Sveriges riksdag i dag kan ta till sig.
          </note>
          <note>
            Tack så mycket för debatten!
          </note>
          <note>
            Överläggningen var härmed avslutad.
          </note>
          <note>
            9 § Idrottsfrågor
          </note>
          <note>
            Föredrogs kulturutskottets betänkande 2001/02:KrU9
          </note>
          <note>
            Idrottsfrågor.
          </note>
          <note type="speaker">
            Anf. 91 ROY HANSSON (m):
          </note>
          <note>
            Fru talman! Idrottsvänner i kammaren och på åhörarläktaren! I
            motion Kr339 har ett antal moderata ledamöter i en enskild motion
            gett uttryck för synen på idrott och idrottspolitik.
          </note>
          <note>
            Motionen omfattar ett brett fält, och i detta betänkande behandlas
            en del av frågorna inom idrotten.
          </note>
          <note>
            Andra delar av motion Kr339 behandlas i andra utskott, som i
            skatteutskottet vad gäller idrottens beskattning och i utbildningsutskottet
            vad gäller frågan med anknytning till utbildningsområdet
          </note>
          <note>
            Fru talman! Vi står självfallet bakom alla våra reservationer
            i detta betänkande, men för tids vinnande yrkar jag bifall till
            enbart reservation 1.
          </note>
          <note>
            I reservation 1 behandlas frågan om idrottens självständiga ställning.
          </note>
          <note>
            Det är ytterst viktigt att vi slår vakt om och värnar idrottsrörelsens
            självständighet.
          </note>
          <note>
            Regering och riksdag ska ange syften när anslag beviljas men
            i övrigt, vad gäller organisation och ledning, har idrotten själv
            att fatta alla beslut och därmed även svara för konsekvenser av
            fattade beslut.
          </note>
          <note>
            Det bekymrade mig påtagligt när det förra året framkom att regeringen
            lagt ett antal begränsningar och pekpinnar på idrotten. Det som
            nog upprörde mig mest var att idrotten fick order att finansiera
            en regeringskonferens inom EU-ordförandeskapet.
          </note>
          <note>
            Det är viktigt att det inte sker något politiskt ingripande eller
            blir några pekpinnar till idrotten, utan idrotten måste förbli
            obunden och ha möjlighet att agera självständigt
          </note>
          <note>
            Fru talman! Jag läste för några dagar sedan en artikel på Svenska
            Dagbladets debattsida Brännpunkt under rubriken "Ungdomar sitter
            sig sjuka".
          </note>
          <note>
            Artikeln tar upp konsekvenser av att vi, och då främst ungdomar,
            inte rör oss tillräckligt. Jag tror att vi alla är överens om
            att våra ungdomars fysiska kondition har blivit sämre. Men det
            gäller naturligtvis inte alla. Jag tror att de ungdomar som är
            aktiva inom idrotten inte någon gång tidigare har varit bättre
            tränade, genom alla duktiga ungdomstränare som finns i våra idrottsklubbar
            och genom de nya rön som kommit fram.
          </note>
          <note>
            Fru talman! Det är i stället de ungdomar som är fysiskt inaktiva
            som har för dålig kondition beroende på för mycket stillasittande.
          </note>
          <note>
            Det beror på att idrottsämnet i skolan inte tillräckligt uppmärksammas
            och på att samhällsplaneringen inte alltid tar hänsyn till vårt
            behov av tillräckliga områden eller anläggningar för just fysisk
            aktivitet.
          </note>
          <note>
            I utbildningsutskottet bevakar mina moderata partikamrater detta
            särskilt.
          </note>
          <note>
            Fru talman! Ett område där det gjorts glädjande framsteg är idrottsforskningen.
            Vi moderater har under många år motionerat om just detta. Det
            är viktigt att forskningen inom idrotten breddas till att omfatta
            mer än just fysiska prestationer, där jag har uppfattningen att
            Sverige sedan länge har varit ledande.
          </note>
          <note>
            Nu är det viktigt att en breddning sker även till humaniora och
            samhällsvetenskap.
          </note>
          <note>
            Det är viktigt att det som påbörjats nu fortsätter och att det
            kommer utvärdering om vilken inriktning idrottsforskningen ska
            ha framöver.
          </note>
          <note>
            Fru talman! Vi följer nog alla, ja i varje fall nästan alla,
            de olympiska spelen i Salt Lake City.
          </note>
          <note>
            Jag talade med min mamma som är 81 år gammal, och jag måste med
            skammens rodnad på kinderna konstatera att hon nog följer med
            bättre i vad som händer i USA än vad jag har gör. Diskussionsämnet
            dessa dagar är onekligen det som händer på vinterolympiaden -
            allt från Per Elofssons förkylning till allas vår Magdalenas förargliga
            kantskott.
          </note>
          <note>
            Idrotten enar såväl på arenan som utanför och den ger nationell
            samhörighet - möjligen något större när det blir fler medaljer
            till landet.
          </note>
          <note>
            Fru talman, det kan väl vara tillåtet att lätta upp debatten
            något? Nog är det så att den norska flaggan vajar lite mer, men
            så har ju också Norge en borgerlig regering. Därför blir det kanske
            bättre för Sverige i nästa olympiad om det händer någonting i
            höst.
          </note>
          <note>
            I reservation 12 framhåller vi den nationella betydelsen av att
            det anordnas olympiska spel i vårt land.
          </note>
          <note>
            Vi har haft ett antal ambitiösa ansökningar till såväl vinter-
            som sommarspel. Jag beklagar att det ännu inte har lyckats, men
            jag hoppas att organisationskommittéer inte förtröttas utan gör
            nya försök. Det är då viktigt att en uppbackning sker av hela
            nationen, vilket jag tror är nödvändigt med hänsyn till den omfattning
            som olympiska spel nu har.
          </note>
          <note>
            Fru talman! Visst vore det väl trevligt med ett jubileumsspel
            år 2012 i vårt land?
          </note>
          <note>
            Jag noterar med tillfredsställelse att frågan om de dövas deltagande
            i världsspelen nu tycks vara löst på ett tillfredsställande sätt.
          </note>
          <note>
            Fru talman! Avslutningsvis ska jag säga några ord om professionell
            boxning. Vi har i ett särskilt yttrande anfört vår syn på läget.
          </note>
          <note>
            Vi utgår ifrån att den tillsatta utredningen kommer med förslag
            som kan lösa denna fråga.
          </note>
          <note>
            Jag beklagar att vårt förslag om att enbart utreda boxningen
            med förtur, som vi föreslog då frågan behandlades förra året,
            inte togs upp. Frågan fördes in under en bredare utredning som
            omfattar alla kampsporter. Naturligtvis förhalas då frågan ytterligare
            och därtill ökar risken för otydlighet i utredningens ställningstagande.
          </note>
          <note type="speaker">
            Anf. 92 PETER PEDERSEN (v):
          </note>
          <note>
            Fru talman! Det var ett lite lustigt inlägg som föregående talare
            gjorde om framgång beroende på vilken regering vi har. Jag kan
            konstatera att vi som tur är har haft ganska få borgerliga regeringar
            under
          </note>
          <note>
            1900-talet, men vi har haft väldigt många fina idrottsframgångar
            under hela seklet. Jag tror därför inte att detta har någon som
            helst betydelse.
          </note>
          <note>
            Det finns en stor enighet i Sveriges riksdag om målen för idrottspolitiken,
            vilka slogs fast i propositionen En idrottspolitik för 2000-talet
            och som vi sedan fastställde här i riksdagen.
          </note>
          <note>
            En av de absolut viktigaste grundstenarna för hela denna politik
            är att idrotten är en självständig rörelse som vi politiker inte
            ska lägga oss i. Vi ska ange målen när vi anslår pengar och medel
            till idrottsrörelsen. Men vi ska inte gå in och peta i detaljer.
            Man måste utgå från att en självständig, stor och kompetent idrottsrörelse
            kan ta tag i en rad frågor, även om man ser att det finns brister,
            t.ex. när det gäller jämställdhet, integration och handikappidrott,
            osv. Jag vill hävda att idrottsrörelsen gör väldigt mycket i detta
            sammanhang. Sedan erkänner man själv att man kan göra mer.
          </note>
          <note>
            Därför är jag lite förvånad över att det finns motioner som går
            ut på att man ska stärka idrottsrörelsens självständiga ställning
            ytterligare. Men samtidigt kan man i andra avseenden inte låta
            bli att kommentera att man tycker att idrottsrörelsen ska göra
            si eller så. Då går man faktiskt emot det som man tidigare har
            sagt. Man kan t.ex. jämföra Folkpartiets syn att vi ska anmoda
            idrottsrörelsen att framföra kritik mot
          </note>
          <note>
            Kina därför att Kina fick olympiska spelen i Beijing år 2008.
            Jag utgår från att idrottsrörelsen är så klok att man på lämpligt
            sätt kommer att syna Kina mycket noggrant och att Kina lever upp
            till kravet på mänskliga rättigheter, osv. långt före spelen och
            även under själva spelen.
          </note>
          <note>
            Det finns en rad olika länder som har fått olympiska spel under
            1900-talet som man med facit i hand skulle kunna ifrågasätta om
            det var rätt eller fel. Det mest kända exemplet är väl Jesse Owens
            som vann en massa distanser i löpning och längdhopp 1936 till
          </note>
          <note>
            Adolf Hitlers stora förtvivlan. Det var kanske en väldigt bra
            kritik mot synen på den ariska rasens överlägsenhet. Det visade
            sig i verkligheten att det inte var så när man tittade på de idrottsliga
            prestationerna.
          </note>
          <note>
            Fru talman! Jag ska uppehålla mig vid reservation
          </note>
          <note>
            4 som handlar om idrott, hälsa och fysisk rörelse.
          </note>
          <note>
            Under 2001 pågick projektet Sätt Sverige i rörelse, där Folkhälsoinstitutet
            och idrottsrörelsen var mycket aktiva. Det framgår att det ska
            vara ett startskott på en långsiktig satsning. Risken är dock
            att det blir en engångssatsning och att framför allt vi politiker
            tycker att det är jättebra att någon annan tar hand om detta och
            att idrottsrörelsen ska se till att ungdomarna rör sig på olika
            sätt. Det gör man också. Idrottsrörelsen är den största folkrörelsen
            i Sverige. Väldigt många vuxna och unga, kvinnor och män deltar
            i olika aktiviteter. Men det är ungefär 30 % som står utanför.
          </note>
          <note>
            Och det är då inte rimligt att vi säger att idrottsrörelsen ska
            ta hand om dem också. Idrottsrörelsen försöker givetvis att dra
            till sig så många ungdomar och äldre som möjligt. Men vi kan också
            bidra genom olika förslag och åtgärder för att underlätta spontanidrott
            som inte behöver vara organiserad i något specialidrottsförbund
            eller liknande.
          </note>
          <note>
            Det betonas i idrottspropositionen att det som vi politiker kan
            göra, inte minst ute i kommunerna, är att i samband med att man
            bygger nya bostadsområden och anlägger nya trafikleder och cykelvägar
            kan tänka på att man underlättar den fysiska rörelsen. Det är
            jättebra t.ex. om våra skolungdomar kan gå eller cykla till skolan
            varje dag utan att riskera att bli påkörda av bilar. I dag är
            det alltför många föräldrar som tvingas att skjutsa sina barn
            till skolan därför att de inte upplever skolvägen som säker. Det
            är bra om skolgårdarna är utformade på ett sådant sätt att man
            kan ägna sig åt olika fysiska aktiviteter utan att man riskerar
            att någon glasruta i skolan ska gå sönder, osv.
          </note>
          <note>
            För några månader sedan arrangerade idrottsklubben här i riksdagen
            en dag då vi riksdagsledamöter skulle gå i trappor i stället för
            att åka hiss. Jag vet att en del lever upp till detta. Andra såg
            detta som ett engångsjippo, att det kan vara trevligt att gå i
            trappor en dag. Men det hjälper inte att göra det en dag, utan
            vi ska göra det varje dag. Det är den målsättningen som ska genomsyra
            hela synsättet.
          </note>
          <note>
            Det är därför som vi i den här reservationen kräver att vi ska
            bidra med att lägga fram goda exempel och kunna medverka till
            att vi som politiker också ger möjligheter till ett åtgärdsprogram
            som kompletterar de åtgärder som redan vidtas inom idrottsrörelsen.
          </note>
          <note>
            Det är alarmerande siffror som visar att inte minst de unga blir
            allt mindre fysiskt aktiva. Hela samhället inrättas mer eller
            mindre på ett sådant sätt att om man inte vill röra på någon kroppsdel
            så slipper man. Man kan sitta framför TV-n, datorn, TV-spelet.
            Man kan trycka på dörröppnaren om man ska gå genom en dörröppning
            i stället för att öppna dörren. Man kan använda eltandborste,
            rulltrappor, hissar, osv. I princip behöver vi inte röra på oss.
            Men vi har en kropp som har behov av fysisk aktivitet. Om vi inte
            använder kroppen och fortsätter att inta lika mycket föda som
            vi gjorde när vi var kroppsarbetare, skogshuggare, osv. så kommer
            vår kroppsvikt att öka om man ser det generellt. Och vi ser stora
            problem med detta i hela Västeuropa och för övrigt även i Kina,
            men där har det helt andra orsaker att barnen blir tyngre och
            tyngre.
          </note>
          <note>
            En sak som jag tycker att vi ska trycka hårt på är att vi ska
            försöka få bort kroppsfixeringen, om vi har ett halvt kilos övervikt
            runt magen eller inte. Det viktiga är faktiskt att vi har en god
            fysisk kapacitet.
          </note>
          <note>
            Och forskningen visar att det är bättre att vi är något överviktiga
            och tränade än att vi är jättesmala och vackra enligt något slags
            definition i vissa tidningar men aldrig rör på oss. Det är alltså
            en mycket större ohälsorisk för dem som är smala och otränade
            än för dem som är något överviktiga men tränade, och det kan man
            faktiskt vara även om man inte håller den exakta idealvikten.
          </note>
          <note>
            Som en markering skulle jag önska att hela riksdagen kunde ställa
            sig bakom detta och inte lasta över hela ansvaret för den fysiska
            rörelsen på idrottsrörelsen utan genom att stödja vår reservation
            4 säga att vi också har ett ansvar i vår politiska planering här
            i riksdagen, i landstingen och ute i kommunerna.
          </note>
          <note>
            Jag ska avsluta med att säga något om proffsboxning, eftersom
            det togs upp. Jag tycker att det särskilda yttrandet är bra. Men
            det innebär att man slår in öppna dörrar. Vi har nu äntligen tagit
            bort den döda hand som har legat på denna fråga sedan 1970. Nu
            finns det en utredning som ser över dessa frågor - alla kampsporter
            och även boxningen. Jag tycker att det är rimligt att man avvaktar
            resultatet av detta arbete och inte säger att man tycker att man
            ska tillåta proffsboxning. Det kan man ju tycka, men vissa har
            tyckt det i 30 år, men ingenting har hänt. Nu har vi äntligen
            fått till stånd en utredning som möjligtvis kan belysa dessa frågor
            sett till dagens kunskap. Utifrån den kunskapen hoppas jag att
            vi kan fatta kloka beslut.
          </note>
          <note type="speaker">
            Anf. 93 DAN KIHLSTRÖM (kd):
          </note>
          <note>
            Fru talman! Det är ett antal viktiga och intressanta yrkanden
            som faktiskt återkommer i detta betänkande, ett betänkande som
            behandlar motioner från allmänna motionstiden 2001/02. Det handlar
            bl.a. om breddidrott, folkhälsa, jämställdhet, handikappidrott
            och etik. Eftersom det är detta som Kristdemokraternas reservationer
            handlar om ska jag något beröra dessa i mitt inlägg. Jag vill
            inleda med att yrka bifall till reservation 2 under punkt 4. Självklart
            står jag bakom alla kristdemokratiska reservationer i betänkandet,
            men för tids vinnande yrkar jag bifall bara till reservation 2.
          </note>
          <note>
            Fru talman! Alla människor som vill ska kunna delta i idrottsaktiviteter.
            Genom att se till att verksamheten får en stor bredd som involverar
            en stor mängd människor kan idrotten spela en avgörande roll för
            såväl människors psykiska som fysiska hälsa.
          </note>
          <note>
            Vi vet ju alla att idrottsrörelsen med sina tre miljoner medlemmar
            bidrar till ett rikare socialt liv, meningsfulla aktiviteter och
            en viktig insats när det gäller folkhälsan. Genom att idrottsrörelsen
            når så många människor har man också ett stort ansvar på flera
            sätt.
          </note>
          <note>
            Det handlar inte minst om de etiska frågorna, t.ex.
          </note>
          <note>
            dopning och alkohol. Detta återkommer jag till.
          </note>
          <note>
            Det kan klart konstateras att särskilt breddidrotten bidrar till
            människors välbefinnande och minskar riskerna för sjukdom. Breddidrotten
            som mer betonar hälsoaspekterna och kamratskap än idrottsprestation
            lever i ett slags beroendeförhållande med elitidrotten.
          </note>
          <note>
            Elitidrotten är ju en inspirationskälla för många motionärer.
            Samtidigt är elitidrotten beroende av att det finns en stor bredd
            i idrotts- och motionsutövandet.
          </note>
          <note>
            Det är nämligen där som talangerna framträder och utvecklas.
          </note>
          <note>
            Precis som flera talare tidigare har vidrört så har vi väl alla
            under de senaste dagarna tittat på OS i TV.
          </note>
          <note>
            Då kan det vara på sin plats att påminna om att om svensk idrott
            även i framtiden ska kunna fostra idrottsutövare på internationell
            toppnivå fordras fortsatta satsningar på de många människornas
            idrottsutövande, alltså breddidrotten.
          </note>
          <note>
            Fru talman! Det är oerhört viktigt att ta ett samlat grepp om
            folkhälsofrågorna. Precis som jag redan nämnt har idrottsrörelsen
            en mycket viktig uppgift på det här området. Jag tänker särskilt
            på barnen och ungdomarna. Ungdomarnas levnadsvanor oroar forskarna.
            Svenska barn och ungdomar ökar i vikt. Orsaken är att de inte
            rör sig tillräckligt, vare sig på fritiden eller i skolan. Risken
            för framtida sjukdomar ökar.
          </note>
          <note>
            Förut var tobaksrökningen den största hälsorisken i västvärlden.
            I dag är stillasittandet vår största hälsorisk. Vi blir allt tyngre
            och får alltfler sjukdomar till följd därav. Frågan är egentligen
            hur hälsosituationen kommer att se ut om 10 eller 20 år.
          </note>
          <note>
            Häromdagen läste jag i en tidning hemma i
          </note>
          <note>
            Värmland att en lokal friskvårdskonsulent hade föreslagit att
            skolskjutsen skulle stanna en kilometer från skolan för att skolbarnen
            skulle få möjlighet att röra på sig en stund före den alltför
            teoretiska skoldagens början. Alla idéer om mer rörelser borde
            prövas, tycker jag.
          </note>
          <note>
            I reservation 2 talar vi om ett breddat folkhälsouppdrag för
            idrottsrörelsen. Majoriteten pekar på alla projekt och utvärderingar
            som pågår. Visst, det är jättebra. Risken finns dock att de insatser
            och projekt som nu genomförs stannar vid tillfälliga insatser.
            Vi vill betona behovet av ett mer samlat grepp om folkhälsofrågorna
            på lång sikt. Varför skulle inte vi här i riksdagen, som tar så
            många kloka beslut under ett år, också uttala att detta är en
            prioriterad fråga? Därmed ansluter jag mig till vad Peter Pedersen
            här var inne på - att vi tillsammans har ett stort ansvar i de
            här frågorna.
          </note>
          <note>
            Fru talman! Vi Kristdemokrater tycker att det är mycket bra att
            Riksidrottsförbundet i sin verksamhetsinriktning för åren 2002
            och 2003 i samarbete med sitt studieförbund SISU ska bygga upp
            en ny och grundläggande samordnad basverksamhet för de idrottsanknutna
            etiska och sociala frågorna. I detta arbete ska bl.a. frågor om
            alkohol, tobak och sexuella trakasserier inkluderas.
          </note>
          <note>
            Precis som på alla andra områden spelar den etiska dimensionen
            en viktig roll inom idrotten. Genom att idrotten når så många
            barn och ungdomar har den en viktig fostrande roll. Inom idrotten
            lär man sig vad ansvarstagande och samarbete innebär. I idrottsvärlden
            finns också givna regler som måste följas, men etikarbetet måste
            också fördjupas.
          </note>
          <note>
            "Starta vågen"-satsningen, som initierades för några år sedan,
            var bra. Den handlade nämligen om att starta förändringsprocesser,
            och den aktualiserade en värdediskussion inom förbund, distrikt
            och föreningar. En viktig effekt av god etik är hur barn- och
            ungdomsidrotten utformas. Det finns en tendens till elitisering
            av barnverksamheten inom alltför många idrottsgrenar och föreningar.
            Allt högre ställda krav, utslagning och hård fysisk träning kan
            leda till såväl psykiska som fysiska skador hos barn. Det är oacceptabelt
            och oetiskt att lek och gemenskap får stå tillbaka för krav på
            prestationer och resultat redan i barnidrotten. Etikfrågorna måste
            ständigt hållas levande - därav vår reservation nr 8.
          </note>
          <note>
            Fru talman! I betänkandet konstaterar majoriteten att utvecklingen
            på jämställdhetsområdet går åt rätt håll men att det finns mycket
            kvar att göra, t.ex. att verka för rättvisa när träningstider
            och resurser fördelas. Ja, just det - därför reservation nr 5.
          </note>
          <note>
            Det är viktigt att flickor och pojkar liksom kvinnor och män
            ges likvärdiga möjligheter och förutsättningar att utöva aktivt
            idrottande. Varför är det så att kvinnoidrotten fortfarande tilldrar
            sig ett betydligt mindre intresse än motsvarande idrott för män?
            Det kan vara bra att ställa sig den frågan. Detta gäller inte
            minst i massmedierna.
          </note>
          <note>
            Flick- och kvinnoidrotten behöver en starkare ställning när det
            gäller träningstider och tillgänglighet till lokaler och anläggningar.
            Jämför gärna ishockey och ridning! Jag vet att det är ett klassiskt
            exempel, men det är ett ganska talande exempel.
          </note>
          <note>
            Arbetet med att påskynda idrottens jämställdhetsarbete är mycket
            viktigt. Vi anser därför att idrottsrörelsen ska fokusera ännu
            mer på dessa frågor. De här aspekterna ska också finnas med vid
            fördelningen av det statliga stödet till idrotten på olika nivåer.
          </note>
          <note type="speaker">
            Anf. 94 PETER PEDERSEN (v) replik:
          </note>
          <note>
            Fru talman! Med facit i hand kan det konstateras att reservation
            2 från Kristdemokraterna och reservation 4 från Vänsterpartiet
            har en väldigt närliggande argumentation. Jag välkomnar att Kristdemokraterna
            tar detta på allvar. Dessutom har jag sett Dan
          </note>
          <note>
            Kihlström på ett antal olika seminarier där frågan tagits upp,
            vilket jag tycker är mycket glädjande.
          </note>
          <note>
            Jag skulle också vilja yrka bifall till reservation 4.
          </note>
          <note>
            Det verkar vara oklart om jag gjort det eller inte.
          </note>
          <note>
            Trots att jag sade mycket när jag stod i talarstolen nämnde jag
            tydligen aldrig det yrkandet.
          </note>
          <note>
            I jämställdhetsfrågan är vi helt överens, men jag har en fråga
            till Dan. Det gäller jämförelsen mellan att spela ishockey och
            att ägna sig åt ridsport. Jag vet att det finns undantag, t.ex.
            Stockholm, men i många andra mindre kommuner bedrivs ridanläggningar
            ofta privat i den bemärkelsen att man har privata hästar.
          </note>
          <note>
            Skulle man där gå in med en typ av stöd skulle det ses som att
            man stöder privat företagsamhet. Kan det vara ett viktigt skäl?
            Eller finns det annat som Kristdemokraterna vill lyfta fram som
            en orsak till att just i det här fallet säga att det är billigare
            att spela ishockey än att rida - om man ska bära sina egna kostnader?
          </note>
          <note>
            Detta är ett problem. Finns det något förslag om hur man kan
            komma till rätta med problemet? Ett sätt är att helt enkelt ägna
            sig åt offentliga hästar så att säga.
          </note>
          <note>
            Kanske är detta ett problem som gäller mindre kommuner, att jämföra
            med t.ex. Stockholm.
          </note>
          <note type="speaker">
            Anf. 95 DAN KIHLSTRÖM (kd) replik:
          </note>
          <note>
            Fru talman! Vi ska kanske inte fördjupa oss i en debatt om hästar
            och om hur de ägs. Jag konstaterar dock att vi är ense i många
            av de här frågorna, först och främst när det gäller breddningen
            av folkhälsofrågorna. Där ligger vi, som sagt väldigt nära varandra.
            Peter Pedersen talar mer om goda exempel. De är jättebra, men
            vi Kristdemokrater har kanske en vision. Det handlar mer om handling
            - vi vill gå ett steg längre när det gäller det området.
          </note>
          <note>
            På jämställdhetsområdet var det jag sade bara ett sätt att tydligt
            exemplifiera när det gäller ridning.
          </note>
          <note>
            Men det kan också gälla andra idrotter och ishockey.
          </note>
          <note>
            Ofta när det finns elitklubbar och annat sådant på orten sneglar
            man kanske gärna åt det hållet. Stöd går då dit därför att man
            tycker att det ger bl.a. goodwill åt den kommun som man lever
            i.
          </note>
          <note>
            Visst kan jag tänka mig kommunala hästar. Jag vet att det förekommer
            på en del ställen att man har kommunala hästar som ska vara tillgängliga
            för alla.
          </note>
          <note>
            Jag ser, som sagt, ingen motsättning mellan privat och kommunalt
            ägande. Alla tillhör vi väl samma samhälle. Både den privata sektorn
            och den ideella sektorn är viktiga delar av samhället som också
            ska ha stöd.
          </note>
          <note type="speaker">
            Anf. 96 PETER PEDERSEN (v) replik:
          </note>
          <note>
            Fru talman! Jag skulle vilja göra ett litet tillrättaläggande.
            Visserligen nämns "goda exempel" i rubriken på vår reservation,
            men vi har inte yrkat bifall vad gäller det tredje yrkandet i
            motionen i fråga som ju handlar om det här med goda exempel. Vi
            vet att det arbetet pågår. I stället handlar det om det första
            yrkandet, att regeringen ska initiera framtagandet av ett brett
            åtgärdsprogram i syfte att öka den fysiska rörelsen, främst bland
            barn och ungdomar. Detta ligger väldigt nära det uppdrag om folkhälsoarbete
            som Kristdemokraterna föreslår i sin reservation. Det är alltså
            där tonvikten ligger, inte på de goda exemplen. De sprids ändå,
            som det nu efteråt visar sig.
          </note>
          <note type="speaker">
            Anf. 97 DAN KIHLSTRÖM (kd) replik:
          </note>
          <note>
            Fru talman! Jag tror att vi är ganska eniga på det här området.
            Tillsammans ska vi nog hjälpas åt också från det här huset med
            att arbeta för att man kan gå vidare med folkhälsofrågorna. Som
            Peter Pedersen förut var inne på är detta viktigt. Också jag har
            talat om den saken. Det blir väldigt lätt fråga om ett projekt
            som man samlas kring. Det är jättebra, och det finns mycket att
            hämta där. Men vad jag menar är att vi måste ta djupare tag och
            se till helheten. Här måste vi alla hjälpas åt. Då menar vi Kristdemokrater
            att här är idrottsrörelsen en stor tillgång. Den är ändå vår största
            folkrörelse, och den når väldigt många. Där finns många goda exempel.
            Genom ett gott samarbete kan vi få en förbättrad folkhälsa.
          </note>
          <note type="speaker">
            Anf. 98 BIRGITTA SELLÉN (c):
          </note>
          <note>
            Fru talman! Folkhälsan kommer att bli en viktig valfråga. Med
            tanke på att så många är förtidspensionerade och att rehabiliteringskostnaderna
            rusar i höjden är det naturligt att lyfta de här frågorna och
            att försöka hitta möjligheter att stoppa upp den negativa utvecklingen.
          </note>
          <note>
            Egentligen är det inte så svårt att se vad som ska göras. Lek,
            rörelse och idrott måste bli ett naturligt och dagligt inslag
            i barnens uppväxt. För att skapa förutsättningar för det måste
            idrott få ökad status i grundskolan.
          </note>
          <note>
            Det gäller att få goda vanor redan i unga år. Om timplanen tas
            bort i skolan skapas det fler möjligheter i skolorna att få ett
            ökat antal idrottstimmar. Det är ett önskemål som inte minst idrottslärarna
            har framfört under många år. Det är idrottslärarna som först ser
            hur dålig muskulatur våra ungdomar har. De har kunskapen och vet
            hur man ska bygga upp friska och sunda kroppar. Låt oss ta till
            vara deras kunskaper och ge våra barn en friskare framtid.
          </note>
          <note>
            Mycket av idrottsutövandet kan utföras utomhus, och då inte bara
            på idrottsanläggningar. Mycket av motionsträning kan göras där
            det finns grönområden.
          </note>
          <note>
            Det är därför viktigt att tänka på när vi planerar bostadsområden
            att det måste finnas annat än asfalt.
          </note>
          <note>
            Grönområden har stort värde även för avkoppling, vilket också
            är viktigt för människans välbefinnande och påverkar folkhälsan
            positivt.
          </note>
          <note>
            Vi anser att det behövs ett åtgärdsprogram som har till syfte
            att öka den fysiska aktiviteten och då i första hand för barn
            och ungdomar. Därför, Peter
          </note>
          <note>
            Pedersen, yrkar jag också bifall till reservation 4
          </note>
          <note>
            under punkt 6.
          </note>
          <note>
            Fru talman! Jämställdhet är en fråga som vi ofta talar om. Nu
            blir det lite repetition av vad Dan
          </note>
          <note>
            Kihlström nyss har lyft fram vad gäller jämställdhet, men repetitioner
            skadar aldrig, det bara befäster hur viktig saken är. Inom idrotten
            är det viktigt att pojkar och flickor får likvärdiga träningsmöjligheter.
            Alltför ofta får flickor de obekväma träningstiderna i idrottshallarna.
            Kommunerna prioriterar ofta anläggningar som gynnar pojkarnas
            idrottsintresse. Det finns ofta många fotbollsplaner och hockeyrinkar
            i en kommun, medan det är brist på ridhallar, precis som det kommenterades
            i ett replikskifte nyligen. Kommunerna kan mycket väl bekosta
            ridhallar likaväl som de bekostar hockeyrinkar osv., medan däremot
            hästarna i ridhallarna kan vara privatägda.
          </note>
          <note>
            För att förbättra möjligheterna för flickor att få stöd och hjälp
            med elitinsatser behövs att en hel del annat också förbättras.
            Det behövs fler kvinnliga ledare. Regeringen har förvisso avsatt
            pengar för att i samverkan med SISU utbilda fler kvinnliga ledare.
          </note>
          <note>
            Det är väldigt positivt, och jag hoppas innerligt att det kommer
            att bli en lyckad satsning.
          </note>
          <note>
            Idrottsledare har, förutom ett stort ansvar för att träna upp
            ungdomar rent sportsligt, också en fostrande uppgift. Genom idrotten
            lär man sig rent spel. Dels ska man följa reglerna inom idrotten,
            dels gäller det att förmedla kunskaper om hur kroppen reagerar
            vid olika dopningsmedel. Dessutom behöver ungdomar uppträda på
            ett schyst sätt mot sina kamrater.
          </note>
          <note>
            Riksidrottsförbundet har tagit på sig ett stort ansvar för det.
            De startade redan 1999 med etiksatsning som gick under namnet
            Starta vågen. Nu har Riksidrottsförbundet sagt sig redo att fortsätta
            att bygga upp en grundläggande basverksamhet för de idrottsanknutna
            och sociala frågorna.
          </note>
          <note>
            Det är bra, och jag hoppas verkligen att de mäktar med det. Utskottsmajoriteten
            har stor tilltro till att
          </note>
          <note>
            Riksidrottsförbundet i samarbete med SISU ska klara av detta
            uppdrag. Jag har också stort förtroende både för Riksidrottsförbundet
            och för SISU. Det enda som oroar mig är att studieförbundens frysta
            anslag ska göra det svårt att genomföra alla de uppdrag som åläggs
            SISU. Jag har sett siffror på hur antalet studietimmar minskar
            inom SISU som en följd av frysningen. I mitt län Västernorrland
            har antalet studietimmar minskat från ca 42 000 år 1999 till ca
            37 000 timmar
          </note>
          <note>
            2001. Jag har också sett en lista på de olika länen i landet.
            De flesta visar på en markant minskning av studietimmar, t.ex.
            Dalarna, Gotland, Gästrikland,
          </note>
          <note>
            Jämtland, Östergötland.
          </note>
          <note>
            Fru talman! Handikappidrotten i Sverige är framgångsrik, och
            våra duktiga handikappidrottare har tagit många medaljer i internationella
            sammanhang och naturligtvis också i nationella. Men en del idrottsklubbar
            klagar över att de inte har tillräckligt bra möjligheter att hjälpa
            de handikappade. Det kan bero dels på att de saknar kompetenta
            ledare, dels på så banala saker som att deras anläggningar inte
            är handikappanpassade. Föreningar som äger sina anläggningar själva
            saknar ofta ekonomi för att just handikappanpassa sina anläggningar.
          </note>
          <note>
            Av den anledningen har Centerpartiet sagt att vi vill ha en utredning
            för att se över möjligheten att införa ett bidrag till föreningsägda
            idrottslokaler.
          </note>
          <note>
            Likaväl som det finns anslag för allmänna samlingslokaler för
            att bl.a. handikappanpassa bör det vara möjligt för föreningsägda
            idrottslokaler att söka sådana speciella pengar. Den lilla summa
            som finns i dag på 6 ½ miljon är alltför liten. Därför tycker
            jag att det behöver utredas.
          </note>
          <note>
            Jag står bakom alla våra reservationer, men jag yrkar bifall
            bara till reservation 4.
          </note>
          <note>
            Avslutningsvis kan jag inte låta bli att säga någonting om OS
            jag också. Vi har pratat väldigt mycket om hur viktigt det är
            att värna breddidrotten. Det tycker jag att vi är ganska duktiga
            på här i Sverige.
          </note>
          <note>
            Det anslås mycket pengar till det. Men hur är det sedan med våra
            elitidrottare? Hur tar vi hand om dem när de börjar tjäna pengar?
            Ja, vi vet att de flesta vill stanna här i Sverige, men för många
            är det dessvärre svårt på grund av skattereglerna. Det är kanske
            det vi ska skylla på för att vi inte har fått alltför många medaljer.
            De vill inte tjäna så mycket pengar. Vi måste ge förutsättningar.
          </note>
          <note type="speaker">
            Anf. 99 PETER PEDERSEN (v) replik:
          </note>
          <note>
            Fru talman! Jag tror att idrottspolitiken kommer att hamna i
            en massa utskott. Det senaste som Birgitta
          </note>
          <note>
            Sellén tar upp kommer att hamna i skatteutskottet, om man ska
            diskutera det. I vår motion Ubu346 kom det första och det tredje
            yrkandet att hamna i kulturutskottet och det andra, som handlar
            om idrott och fysisk aktivitet i grundskolan, i utbildningsutskottet.
          </note>
          <note>
            Birgitta Sellén var inne på idrott och skola. Det finns en fara
            i att man upprätthåller sig vid något slags timexercis. Man diskuterar
            bara att ha fler idrottstimmar i skolan. Det är inte mig emot,
            kan jag säga. Men jag tror inte att det löser alla problem.
          </note>
          <note>
            Dessutom visar det sig att rektorn, med de timmar som vi har
            till förfogande i dag, kan spela upp och ned om viljan finns på
            den enskilda skolan. Där kan man märka en väldigt stor skillnad
            från län till län och t.o.m. från skola till skola i en och samma
            kommun.
          </note>
          <note>
            Anser Centerpartiet att det här med antalet idrottstimmar är
            det absolut viktigaste, eller är det att få alla som finns på
            en skola, oavsett som man undervisar i SO eller tyska, att bidra
            till någon form av fysisk aktivitet varje dag även utanför idrottstimmen?
            Det hjälper inte att öka eller minska antalet idrottstimmar om
            man inte kan få eleverna att komma dit. Bara en så banal sak som
            att man lägger idrottstimmen på ett sådant sätt att de unga killarna
            och tjejerna inte hinner duscha efter idrottstimmen utan att komma
            för sent till SO-timmen och få skäll av den läraren. Då väljer
            man att inte delta. Det finns en rad olika enkla saker som man
            skulle kunna vidta i dagens skola för att höja idrottsämnets status
            utan att vi enbart hamnar i exercisen om det ska vara 500 timmar
            eller 510. Jag tror nämligen inte att de tio extra timmarna har
            någon avgörande betydelse sett över nio år, utan det är inställningen
            till vad vi vill att man ska göra i skolan.
          </note>
          <note>
            Vi i Vänsterpartiet vill att det ska vara mer fysisk rörelse.
            Hur vill Centerpartiet lösa det här?
          </note>
          <note type="speaker">
            Anf. 100 BIRGITTA SELLÉN (c) replik:
          </note>
          <note>
            Fru talman! Nu kommer vi in på väldigt spännande saker. Tack,
            Peter!
          </note>
          <note>
            Vår inställning är att den fysiska träningen är viktig, men vi
            måste också nå basfärdigheterna, nå målet i grundskolan. Om vi
            plockar bort timplanerna har vi all möjlighet att öka kreativiteten.
            Lärarna är kreativa människor som klarar av det här, men många
            känner sig i dag låsta vid de timplaner som finns, även om möjligheten
            finns, som Peter Pedersen sade, för rektorn att ändra på det.
            Vi säger så här: När du har idrott kan du mycket väl ha matematik
            samtidigt. En samhällskunskapslärare kan prata på engelska osv.
          </note>
          <note>
            Då hamnar vi utanför idrotten i och för sig, men vi har möjligheter
            till kreativitet. På musiktimmen kan man ha dans, och då rör man
            sig. Du kan ha en svensktimme med dramaundervisning där du rör
            dig.
          </note>
          <note>
            Det finns oerhört många möjligheter att få det att fungera på
            ett tillfredsställande sätt.
          </note>
          <note>
            Sedan är det precis som Peter Pedersen säger, att det finns schematekniska
            saker som påverkar negativt, t.ex. med duschtider som inte är
            tillräckligt långa. Dessvärre kan sådant hänga upp sig på så banala
            saker som att schemat måste komprimeras därför att det är alltför
            många elever som åker skolbuss som går en viss tid och de måste
            hinna med bussen. Det handlar alltså om många små praktiska saker,
            men vi anser att det finns goda förutsättningar att klara alla
            dessa saker.
          </note>
          <note type="speaker">
            Anf. 101 PETER PEDERSEN (v) replik:
          </note>
          <note>
            Fru talman! Jag tycker att det är glädjande att vi är så överens
            i de här viktiga frågorna. Jag delar Birgitta
          </note>
          <note>
            Séllens uppfattning.
          </note>
          <note>
            Jag menar förstås inte att man ska sluta att ägna sig åt läsning,
            skrivning osv. Men när det gäller fysisk rörelse tror jag att
            det är viktigt att få en medvetenhet på hela skolan. Skolan ska
            inte ha något slags jippo någon gång per år med alla möjliga aktiviteter,
            utan det viktiga är faktiskt att få alla, oavsett hur man ser
            ut, hur mycket man väger osv., att delta i aktiviteterna.
          </note>
          <note>
            Forskning visar att om man ägnar sig åt konstnärlig verksamhet,
            t.ex. musik, men även fysisk aktivitet har man faktiskt nytta
            av det i den vanliga undervisningen. Man höjer studieresultatet,
            får bättre uthållighet osv. Allting talar för att även undervisning
            i ämnen som eventuellt får släppa ifrån sig några minuter då och
            då till idrottsundervisningen får tillbaka det genom ökad koncentration
            och uthållighet.
          </note>
          <note>
            Jag tycker att det är glädjande att Centern inte så jätteenvetet
            bara diskuterar timmar just med argumentationen att de är på väg
            bort. Det finns alla möjligheter att göra det här om bara viljan
            finns.
          </note>
          <note type="speaker">
            Anf. 102 BIRGITTA SELLÉN (c) replik:
          </note>
          <note>
            Fru talman! Ja, viljan finns i allra högsta grad.
          </note>
          <note>
            Och som jag sade inledningsvis måste man ha lek, rörelse och
            idrott varje dag. Då tänker jag på vad hjärnforskaren Bergström
            säger: Du måste skapa kaos i hjärnan för att du ska kunna få kopplingen
            mellan höger och vänster hjärnhalva, och kaos i hjärnan skapar
            du genom lek och rörelse. Därigenom ökar du också förmågan att
            ta till dig kunskaper på olika sätt.
          </note>
          <note type="speaker">
            Anf. 103 LENNART KOLLMATS (fp):
          </note>
          <note>
            Fru talman! Det är väl helt uppenbart att det är rätt tid att
            debattera idrotten nu när den i stort sett är på var mans läppar.
            Men några större framgångar syns inte, utan vi får titta på vårt
            västra grannland och glädjas över deras framgångar.
          </note>
          <note>
            Idrotten fångar ett stort intresse hos väldigt många när den
            utövas på elitnivå, men det finns också väldigt många aktiva och
            ledare i denna folkrörelse på en helt annan nivå. Jag tror att
            det är så att genom att vi nästan alla har utövat idrott på ett
            eller annat sätt, har vi också synpunkter på resultat och på orsaker
            till uteblivna framgångar. Det är ungefär som med skolan, vi har
            alla erfarenheter och därmed ett slags legitimitet att ha synpunkter.
            Det är bra, för det är ju så det ska fungera.
          </note>
          <note>
            Om vi nu tar i beaktande de uteblivna framgångarna i OS tycker
            jag, i motsats till Roy Hansson, att det måste kännas bra för
            regeringspartierna att vi inte kan anklaga dem för dessa. Det
            är viktigt med idrottens självständighet i förhållande till staten.
            För att detta ska kunna utvecklas måste det ske genom en fri och
            obunden folkrörelsen. I huvudsak är det så, med några undantag
            som Roy Hansson pekade på.
          </note>
          <note>
            På en punkt har regeringen glädjande nog backat.
          </note>
          <note>
            Jag tog häromåret upp kritik mot att anslagen till
          </note>
          <note>
            Sveriges olympiska kommitté enligt regeringen borde gå direkt
            dit från staten. Men nu har regeringen avstått från den direktkopplingen
            till sig själv och låter
          </note>
          <note>
            Riksidrottsförbundet göra fördelningen. Det är bra.
          </note>
          <note>
            En återkommande punkt som ligger mycket högt i rangordningen
            över väsentliga uppgifter för idrotten är, som vi har hört av
            hittillsvarande debatt, folkhälsodelen. Trots idrottens framgångar
            som folkrörelse, kommer den ena rapporten efter den andra om att
            försoffningen, inte minst bland de unga, ökar i Sverige. Man känner
            sig nästan desperat när sådana rikstäckande rapporter kommer,
            eftersom konsekvenserna blir en sämre hälsa både på kort sikt
            och på långt sikt, både fysiskt och psykiskt.
          </note>
          <note>
            Jag hoppas att alla opinionsyttringar som kommer, oberoende av
            varifrån de kommer - här har det varit en stor enighet i dag -
            påverkar t.ex. skolan så att den tar till sig kritiken mot att
            det är för lite fysiska aktiviteter under veckan för eleverna.
          </note>
          <note>
            Målen för undervisningen måste vara tydliga. Och här, fru talman,
            tror jag i hög grad på en samverkan mellan skolan och idrottsrörelsen.
            Det måste bara gå att samverka än mer till gagn för våra ungdomars
            hälsa.
          </note>
          <note>
            Idrottens omfattning och mångfald påverkar givetvis beteendemönster
            och attityder och kan, förutom till en förbättrad hälsa, medverka
            till ökad jämställdhet genom att vara ett föredöme. Här finns
            en medvetenhet, och rapporter tas fram. Men resultaten har fortfarande
            inte förbättrats nämnvärt.
          </note>
          <note>
            Utskottet pekar i sin skrivning på en studie som visar att andelen
            kvinnor i specialidrottsförbundens förbundsstyrelser har fördubblats
            under 90-talet.
          </note>
          <note>
            Dessvärre skedde fördubblingen i början av 90-talet.
          </note>
          <note>
            Sedan 1997 har andelen kvinnor i styrelserna sjunkit från 27
            % till 26 %, och målet är onekligen minst
          </note>
          <note>
            40 %.
          </note>
          <note>
            Det är fortfarande inte sällan - det har vi också hört här i
            dag - som det kommer rapporter om att tjejer får sämre träningstider
            än killar, att typiska s.k.
          </note>
          <note>
            flickidrotter får stå tillbaka i förhållande till pojkidrotter
            vid planering av anläggningar. Även om det är så tycker jag inte
            att vi behöver socialisera hästarna.
          </note>
          <note>
            Men jag tror trots allt att tendensen är på rätt väg genom en
            aktiv ofta förekommande opinionsbildning.
          </note>
          <note>
            Vi har också en reservation tillsammans med
          </note>
          <note>
            Miljöpartiet om sexuella trakasserier. Utskottet skriver att
            Riksidrottsförbundet tillsammans med specialidrottsförbunden ska
            utveckla en handlingsplan. Det är bra, men det är inte sagt när
            det ska ske. När jag i dag gick in på Riksidrottsförbundets hemsida
            stod det i alla fall ingenting om det. Det är mot den bakgrunden
            som vi finner det angeläget att påtala att den här handlingsplanen
            måste komma i gång snart.
          </note>
          <note>
            Så åter till OS, men i en annan form. Det var med stort beklagande
            som vi i Folkpartiet tog del av att
          </note>
          <note>
            Kina fick ansvaret för OS år 2008. Det händer fortfarande så
            mycket elände ur demokratiska synpunkter och sker brott mot mänskliga
            rättigheter i det landet att det är orimligt att Kina ska arrangera
            ett OS. Jag är medveten om tidigare historiska misstag i den vägen,
            men för det behöver man väl inte upprepa misstagen.
          </note>
          <note>
            Vi var några från kammaren som besökte det tibetanska exilparlamentet
            och deras exilregering i norra Indien för en dryg månad sedan.
            Som ni vet är
          </note>
          <note>
            Tibet ockuperat av Kina sedan 1949, och deras både andlige och
            världslige ledare, Dalai lama, har tvingats i landsflykt sedan
            mer än 40 år. Vid samtal med officiella företrädare för tibetanerna
            och också med företrädare för NGO var det tydligt att de var mycket
            besvikna på att Kina fått OS. Det innebär att regimen så att säga
            accepteras och t.o.m. belönas. Samtidigt kommer vittnetsbörden
            om att trycket på det tibetanska folket åter ökat i Tibet. Det
            sker en planerad utrotning, vill jag säga, av tibetansk kultur
            och av det tibetanska språket och en folkomflyttning från Kina
            till Tibet som gör att det i dag är fler kineser än tibetaner
            i landet.
          </note>
          <note>
            Det finns mycket mer att säga om den ockupationen. Men det kom
            fram en hel del om det här under den utrikespolitiska debatten
            häromdagen, så jag ska inte förlänga den här debatten med den
            delen. Från
          </note>
          <note>
            Folkpartiet hade vi dels hoppats att Kina inte skulle få
          </note>
          <note>
            OS, dels att åtminstone Sveriges representant skulle uttala sig
            klart mot detta, men vi blev besvikna i båda fallen.
          </note>
          <note>
            Nu vill vi ställa ett tydligt krav på att SOK i kontakterna med
            Kina inför sommar-OS 2008 ska arbeta för demokratisering och införande
            av mänskliga rättigheter där. Det går inte att blunda för vad
            regimen har för sig både mot sitt eget folk och mot ett ockuperat
            folk. Även om Kina får ett sommar-OS, även om de kommer med i
            WTO och alla andra internationella organisationer, ska vi på alla
            plan med fredliga medel påverka regimen att demokrati och mänskliga
            rättigheter är värden som egentligen är grunden för mänsklig gemenskap.
          </note>
          <note>
            Utskottet lutar sig mot att det på SOK:s hemsida står: "Nu kommer
            världens blickar att vara riktade på
          </note>
          <note>
            Peking och Kina i sju år. Allt kommer att nagelfaras och de kinesiska
            politikerna kan räkna med tuff bevakning av världens medier."
            Så långt är det väl bra, men SOK kan ju inte leva på vad medierna
            kan tänkas skriva utan måste själv agera i den riktning som jag
            har angett nu.
          </note>
          <note>
            Peter Pedersen säger att idrottsrörelsen är klok nog att klara
            detta utan pekpinnar och att vi i Folkpartiet inte är logiska
            i förhållande till vårt ställningstagande om en självständig idrottsrörelse.
            Men jag anser att det är ett berättigat undantag, för som jag
            tidigare sade är demokrati och mänskliga rättigheter en grund
            för mänsklig gemenskap.
          </note>
          <note>
            Det är märkligt att Peter Pedersen egentligen bara kritiserade
            formen och lät innehållet och intentionerna vara. Men det är kanske
            för svårt för en vänsterpartist att kritisera den kinesiska kommunistregimen.
          </note>
          <note>
            Fru talman! Jag står slutligen givetvis bakom samtliga våra reservationer,
            men för tids vinnande yrkar jag bara bifall till reservation 13
            under punkt 19.
          </note>
          <note type="speaker">
            Anf. 104 PETER PEDERSEN (v) replik:
          </note>
          <note>
            Fru talman! Jag kan bara konstatera något som också framgår av
            utskottets betänkande, nämligen att det inte är länder utan städer
            som får olympiska spel.
          </note>
          <note>
            Man ställer sig inte bakom Kina som nation och dess förtryck
            av de mänskliga rättigheterna. Men om jag hade fått rösta hade
            jag givetvis inte lagt min röst för att OS skulle förläggas till
            Beijing.
          </note>
          <note>
            Jag kan också konstatera att det har gjorts en rad misstag. Jag
            tycker t.ex. inte att det är speciellt lämpligt att man har OS
            just nu i Salt Lake City. Det finns en rad saker att kritisera
            även i det amerikanska samhället.
          </note>
          <note>
            Men poängen är att det faktiskt är idrottsrörelsen som avgör
            det här, i detta fall de olympiska kommittéerna. Vi kan givetvis
            tycka olika saker om detta, men jag utgår fortfarande från att
            det vore mycket märkligt om representanterna i den svenska olympiska
            kommittén och i hela idrottsrörelsen som kommer till Beijing inte
            skulle ta tillfället i akt att belysa vissa grundläggande problem
            i det kommunistiska samhället.
          </note>
          <note>
            Jag tycker bara att det är en väldigt stor skenmoral att Lennart
            Kollmats och Folkpartiet tycker att idrottsrörelsen ska vara ett
            slags ambassadörer för demokrati och mänskliga fri- och rättigheter
            medan de stora multinationella företagen inte tar några sådana
            hänsyn när de förlägger stora investeringar till Kina.
          </note>
          <note>
            Det är väl det största hyckleriet. Det effektivaste skulle vore
            väl att hålla tillbaka investeringar så länge man inte upprätthåller
            en viss nivå i inställningen till
          </note>
          <note>
            Tibet eller till den egna befolkningen. Men vi hör aldrig Folkpartiet
            ha några åsikter om att investeringar ska hållas tillbaka. Däremot
            ska idrottsrörelsen ta på sig det kollektiva samvetet. Det resonemanget
            håller inte, Lennart Kollmats.
          </note>
          <note type="speaker">
            Anf. 105 LENNART KOLLMATS (fp) replik:
          </note>
          <note>
            Fru talman! Jag trodde att även Peter Pedersen var medveten om
            skillnaden mellan hantering av skattepengar och företag som lägger
            ut beställningar. Jag är inte någon vän av att man lägger ut order
            till Kina för att t.ex. därmed undanhålla svensk arbetskraft arbete.
          </note>
          <note>
            Det är här i väldigt hög grad fråga om subventionering av den
            olympiska rörelsen med skattepengar. Jag tycker, även om det enligt
            Peter Pedersens mening är en logisk kullerbytta, att det då är
            okej att kräva att man ska jobba för demokrati och mänskliga rättigheter.
            Det finns också ett krav på interndemokrati i idrottsrörelsen,
            och jag tycker att man uppfyller det väldigt bra.
          </note>
          <note>
            Det hedrar Peter Pedersen att han själv skulle ha röstat mot
            förläggningen till Beijing, men jag förbehåller mig också rätten
            att uttala min uppfattning och att skapa opinion för det som jag
            tycker är riktigt.
          </note>
          <note type="speaker">
            Anf. 106 PETER PEDERSEN (v) replik:
          </note>
          <note>
            Fru talman! Jag tror inte att idrottsrörelsen eller den svenska
            olympiska kommittén har något emot att vare sig jag eller Lennart
            Kollmats anför våra synpunkter. Det kan möjligtvis i någon mån
            påverka dem. Men vi kan inte å ena sidan säga att idrotten ska
            vara självständig i förhållande till politiker och stat, å andra
            sidan börja göra undantag från detta. Gör vi ett undantag kan
            vi också hitta ett nytt. Det är det allvarliga i sammanhanget,
            som vi får leva med.
          </note>
          <note>
            Lennart Kollmats menar ytterst, även om han inte säger det, att
            de svenska idrottarna egentligen inte borde delta i dessa olympiska
            spel. Gör de det skulle de inte få några pengar av staten, för
            vi kan inte använda skattepengar till detta.
          </note>
          <note>
            Jag tycker att Lennart Kollmats väldigt snabbt tog sig förbi
            argumentet att de stora multinationella företagen, svenska och
            andra, liksom också ministrar åker i väg och propagerar för hur
            viktigt det är med handelsutbyte mellan Sverige och Kina eller
            mellan USA
          </note>
          <note>
            och Kina. Det händer i princip ingenting på det området. Om vi
            ska ta upp en diskussion om mänskliga rättigheter borde tonvikten
            ligga på dessa företag, inte på idrottsrörelsen, som inte har
            detta som sin huvudsakliga uppgift. Sedan är det jättebra om också
            idrottsrörelsen lyfter fram dessa frågor, och det är jag också
            övertygad om att den gör.
          </note>
          <note type="speaker">
            Anf. 107 LENNART KOLLMATS (fp) replik:
          </note>
          <note>
            Fru talman! Jag tror att att det är klart för Peter
          </note>
          <note>
            Pedersen att vi i dag har en debatt om idrotten och idrottsrörelsen.
            Vi ska jobba för mänskliga rättigheter och demokrati i alla länder
            och på alla plan, men det råkar nu vara så att vi debatterar idrottsrörelsen
            och dess möjligheter, och därför har jag tagit upp det här.
          </note>
          <note>
            Vi kan ha andra debatter vid andra tillfällen, och vi kan ställa
            krav också på andra organisationer som vi ger skattemedel att
            jobba för mänskliga rättigheter och för demokrati.
          </note>
          <note>
            Jag vill också säga att jag inte tycker att idrottsmännen och
            idrottskvinnorna ska bojkotta olympiska spel av politiska skäl,
            men jag tycker - och det står jag för - att SOK är undantaget.
            Jag tycker att det är fråga om så grundläggande värden att man
            bör göra undantag för dessa. Jag tar gärna kritiken mot detta.
          </note>
          <note type="speaker">
            Anf. 108 EWA LARSSON (mp):
          </note>
          <note>
            Fru talman! Jag tänker ta upp fyra frågor inom idrotten: spontanidrottandet,
            breddidrotten - där elitiseringen av knatteidrotten kommer att
            ingå - fetman och jämställdheten.
          </note>
          <note>
            Först vill jag säga att det är få länder som erbjuder en sådan
            mångfald av idrott och en så lätt tillgänglig idrott som fallet
            är i Sverige. Idrotten ger friskvård, engagemang, underhållning
            och gemenskap och har i själva verket aldrig haft en större chans
            att växa och vara samhällsnyttig än nu, när rapporter om ohälsa,
            fetma och stillasittande avlöser varandra.
          </note>
          <note>
            Men tyvärr har spontanidrottandet minskat de senaste åren, och
            det är alltmer så att barn som inte är med i någon förening är
            fysiskt helt passiva på sin fritid. Alarmerande undersökningar
            om ungdomarnas fysiska status visar att 16-åringarna i vårt land
            har blivit 3-4 kilo tyngre de senaste åren, och det är inte muskelmassan
            som har ökat.
          </note>
          <note>
            Med detta yrkar jag bifall till reservation 3 under punkten 5,
            där vi tar upp spontanidrottandet och leken. Denna kräver nämligen
            närhet till grönområden.
          </note>
          <note>
            Den närheten har just nu en tendens att minska i de större städerna.
            Grönområden och även idrottsplatser bebyggs. I Stockholm hotas
            Zinkensdamms idrottsplats av att bli bebyggd trots att 15 000
            namnunderskrifter har lämnats in. Nu har frågan bordlagts till
            efter valet.
          </note>
          <note>
            I södra Hammarbyhamnen är det mycket osäkert om det blir någon
            idrottsanläggning trots att man bygger många bostäder, en helt
            ny stadsdel. Man säger att marken är för dyr och så efterfrågad
            att man förmodligen inte får plats med någon enkel idrottsanläggning.
            Byggandet ska komprimeras.
          </note>
          <note>
            Fristående skolor kan i dag hänvisa till närliggande parker i
            stället för att bygga egna gymnastiksalar.
          </note>
          <note>
            Det blir naturligtvis en konflikt med de boende när parkerna
            då tas i anspråk av andra än de boende, och en park kan aldrig
            ersätta en gymnastiksal.
          </note>
          <note>
            Ja, visst finns det skäl till att breddidrottandet minskar där
            tillgängligheten minskar, men det är kanske också så att den alltmer
            ökade elitiseringen av knatteidrotten spelar in. Detta säger jag
            trots att vi i målen i vårt betänkande om idrottspolitiken har
            sagt att barn under tolv år ska hållas borta från elitträning.
          </note>
          <note>
            Riksdagen har väldigt klart och tydligt uttalat att lek för dem
            ska vara det dominerande inslaget.
          </note>
          <note>
            Men utvecklingen går, som sagt, åt det andra hållet. Jag undrar
            vad regeringspartiets företrädare har för kommentar till den här
            utvecklingen.
          </note>
          <note>
            Jag skulle så vilja gå över till skolan och säga att den vanligaste
            anledningen till att bli beviljad frånvaro från idrotten i skolan
            i dag är medicinska grunder.
          </note>
          <note>
            Hela 43 % åberopar medicinska skäl. Fler flickor än pojkar beviljas
            frånvaro. Det här ger flera signaler.
          </note>
          <note>
            Först och främst är idrottslektionerna dåligt anpassade till
            flickornas önskemål och krav. Men också andra frågor kommer in.
          </note>
          <note>
            12 % av dem som begär frånvaro anger t.ex. övervikt som skäl.
            Menar man då på skolorna att överviktiga barn inte behöver gymnastik?
            Det här måste man verkligen forska vidare i, så att verkligheten
            går ihop här. Oavsett om man tycker att det är viktigt att resonera
            om idrott och lek i skolan i antal timmar, varje dag eller hur
            man nu räknar, så måste vi ändå vara medvetna om att Sverige har
            minst antal idrottstimmar i skolan i hela Europa. Det här är ju
            en attityd som tränger igenom och som inte underlättar för idrottsläraren
            att få status på skolan.
          </note>
          <note>
            Vi har flera reservationer här, men för att spara tid kommer
            jag inte att yrka bifall till dem. Vi har reservationer tillsammans
            med andra partier, bl.a. när det gäller jämställdhetsarbetet,
            så att flickor och pojkar får jämlika träningstider. Det går åt
            det hållet, men vägen tycks vara väldigt lång. Insatserna mot
            de dokumenterade sexuella trakasserierna måste också verkligen
            komma i gång.
          </note>
          <note>
            Men jag väljer faktiskt att yrka bifall till ytterligare en reservation
            tillsammans med Folkpartiet, och det är reservation 13 under punkt
            19.
          </note>
          <note>
            Den här reservationen handlar om OS i Kina. Jag tycker att det
            är intressant att Peter Pedersen säger att han förutsätter att
            Kina kommer till rätta med de mänskliga rättigheterna till OS
            2008. Det är intressant att kunna förutsätta det, för vad jag
            förstår går utvecklingen åt helt motsatt håll. Den man som står
            bakom den fruktansvärda situationen i Tibet i dag, som Lennart
            Kollmats har redogjort för, den man som stod för dessa utrensningar
            och som lade grunden för det kulturmord som nu sker, han tippas
            bli Kinas nya premiärminister.
          </note>
          <note>
            Vad vi parlamentariker fick höra när vi var i
          </note>
          <note>
            Daramsala var att uppfattningen när man gav Kina olympiska spelen
            var att världen sanktionerade Kinas politik och att världen ger
            Kina rätt att tolka mänskliga rättigheter på sitt sätt.
          </note>
          <note>
            Jag hoppas att alla, oavsett om man är aktiv i idrottsrörelsen
            eller om man åker dit som privatperson, som regeringsrepresentant
            eller vad man nu åker dit som - det gäller alla i hela världen
            - påtalar Kinas brist när det gäller att respektera de mänskliga
            rättigheterna. Ett exempel är ju det som har hänt senast nu i
            dagarna med falungongrepresentanter som blir misshandlade och
            torterade i fängelser. Så tolkar vi icke mänskliga rättigheter
            enligt FN, och detta bör alla, oavsett vad man representerar,
            passa på att ta upp om man besöker OS.
          </note>
          <note type="speaker">
            Anf. 109 PETER PEDERSEN (v) replik:
          </note>
          <note>
            Fru talman! Från början var det väl tänkt att det skulle vara
            fred under olympiska spel, och de som var med i spelen skulle
            vara fredliga och lugna. Nu vet vi hur det ser ut i världen, tyvärr.
          </note>
          <note>
            Jag är inte så naiv att jag tror att det faktum att man har förlagt
            OS till Beijing år 2008 kommer att leda till att alla de brott
            mot mänskliga rättigheter som utförs varje dag i Kina kommer att
            upphöra. Det jag sade var att jag utgår från att de svenska representanterna
            för idrottsrörelsen som åker dit kommer att ta tillfället i akt
            att ta sin del av ansvaret för att framföra den kritiken. Men
            vi kan inte lägga hela den bördan på idrottsrörelsen. Konsekvensen
            måste vara, även från Miljöpartiet, att om man inte har eliminerat
            brotten mot de mänskliga rättigheterna i Kina så ska vi rimligtvis
            inte delta; det måste ju vara slutsatsen.
          </note>
          <note>
            Varför skulle vi göra det i så fall? Det är väldigt ologiskt
            att hävda den ståndpunkten.
          </note>
          <note>
            Jag konstaterar bara att man nu tyvärr har lagt de olympiska
            spelen där. Det bestämmer varken Folkpartiet, Miljöpartiet eller
            Vänsterpartiet. Nu ska man förhålla sig till ett faktum, och det
            är min förhoppning, min tro och min övertygelse att den svenska
            idrottsrörelsen kommer att ta sin del av ansvaret.
          </note>
          <note>
            Sedan hoppas jag att den svenska regeringen och vi i riksdagen
            kan anföra kritik mot Kina, och alla andra länder som bryter mot
            de mänskliga fri- och rättigheterna, på annat sätt.
          </note>
          <note type="speaker">
            Anf. 110 EWA LARSSON (mp) replik:
          </note>
          <note>
            Fru talman! Jag vet inte vad jag ska replikera på.
          </note>
          <note>
            Peter Pedersen anser att något är ologiskt, och jag har inte
            riktigt förstått vad som är ologiskt.
          </note>
          <note>
            Däremot kan jag säga att jag varken hoppas eller utgår ifrån
            att de som kommer att åka till de olympiska spelen ska ta upp
            frågan om de mänskliga rättigheterna. Jag kan skicka en vädjan,
            och jag kan via den här reservationen tillsammans med Folkpartiet
            säga att det vore bra om riksdagen uppmanar att man ska göra det,
            men jag vet ju vad som hände när Mona
          </note>
          <note>
            Sahlin till TV 4 lovade att lämna fram alla de protestbrev som
            svenska folket hade skrivit om situationen i
          </note>
          <note>
            Kinas barnhem. Hon lovade i TV att lämna fram dem när hon deltog
            i kvinnokonferensen i Beijing. Hon gjorde inte det, därför att
            hon fick politiska påtryckningar från ambassaden att inte göra
            det. Då valde hon att inte göra det, trots att hon hade lovat
            det. Så jag tror att vi måste vara öppna och tala i klartext.
          </note>
          <note>
            Jag förstår inte varför Peter Pedersen går upp och talar i den
            här frågan hela tiden, uppriktigt sagt.
          </note>
          <note type="speaker">
            Anf. 111 PETER PEDERSEN (v) replik:
          </note>
          <note>
            Fru talman! Det är ju uppenbart att varken Miljöpartiet eller
            Folkpartiet förstår riktigt vad man menar om man hävdar idrottens
            självständiga ställning men ändå kommer med så att säga pålagor
            om vad idrottsfolket ska göra.
          </note>
          <note>
            Jag kan också dela uppfattningen i det sista som
          </note>
          <note>
            Ewa säger, att vi ska vädja till idrottsrörelsen. Det kan jag
            göra. Men det är något fräckt, tycker jag, när man skriver så
            här i reservationen: "Vi anser det beklagligt att idrotten valt
            att blunda för kränkningarna av mänskliga rättigheter". Idrotten
            - vilken idrott?
          </note>
          <note>
            Är det den internationella olympiska kommittén i så fall som
            ska stå till svars för att man har röstat fram
          </note>
          <note>
            Beijing? Men nu diskuterar vi ju rimligtvis den svenska idrotten.
          </note>
          <note>
            Man kan ju läsa in kritik här: Vad menar ni med att "blunda för
            kränkningarna av mänskliga rättigheter"? Slutsatsen borde rimligtvis
            vara att man över huvud taget inte ska delta. Är det någonting
            som är hyckleri så är det att hävda vissa saker och sedan ändå
            i slutändan vara med och ta hem guldmedaljerna. Vad är viktigast
            i så fall, kan man ifrågasätta.
          </note>
          <note>
            Jag konstaterar bara, och jag tycker att det är rätt, att det
            är idrotten som ska bestämma det här. Sedan kan jag tycka olika
            saker om det här beslutet. Jag har framfört hur jag skulle ha
            röstat. Men nu ingår inte jag i den svenska olympiska kommittén.
            Personligen vet jag faktiskt inte hur den röstade heller - det
            är möjligt att det har stått någonstans. Men det jag hoppas och
            även kan delta i en vädjan om är att man tar tillfället i akt,
            nu när OS faktiskt ska vara i Kina, och framför kraftig kritik,
            men att vi även i övrigt gör det mot alla andra som bryter mot
            mänskliga rättigheter.
          </note>
          <note>
            Oavsett om det är idrottstävlingar i ett land eller inte ska
            vi, varje dag då brott sker mot de demokratiska fri- och rättigheterna,
            framföra kritik.
          </note>
          <note>
            Jag skulle faktiskt vilja att Miljöpartiet förklarade lite vad
            man menar. En vädjan är faktiskt inte vad som står i reservationen,
            utan det är någonting helt annat. Det är en mycket allvarligare
            kritik mot den svenska idrottsrörelsen som Miljöpartiet nu inte
            vill stå för, tycker jag.
          </note>
          <note type="speaker">
            Anf. 112 EWA LARSSON (mp) replik:
          </note>
          <note>
            Fru talman! Det var ett väldigt mischmasch här!
          </note>
          <note>
            Jag undrar varför Peter Pedersen har ett sådant behov av att
            hela tiden begära replik på varje talare och prata en massa strunt.
          </note>
          <note>
            Tror inte Peter Pedersen att vi vet vad som står i reservationen?
            Det här är ju pinsamt! Det måste stå för vänsterpartisterna själva,
            tycker jag, att inte veta.
          </note>
          <note>
            Vi står bakom att uppmana Sveriges olympiska kommitté att ta
            kontakt med Kina inför OS, och det står vi för. Nu pratar vi inte
            om några andra sammanhang; nu pratar vi om OS! Tack!
          </note>
          <note type="speaker">
            Anf. 113 LARS WEGENDAL (s):
          </note>
          <note>
            Fru talman! För att jag inte ska glömma det i slutet av anförandet
            yrkar jag redan nu bifall till förslaget i betänkandet i sin helhet
            och därmed också avslag på samtliga reservationer.
          </note>
          <note>
            Fru talman! Vi har debatterat idrottsfrågor ganska många gånger
            under denna mandatperiod. Det är bra, eftersom det är viktiga
            frågor och eftersom idrotten omfattar så många människor i vårt
            land. Men denna debatt blir också med största sannolikhet den
            sista under denna mandatperiod, och därför kan det finnas skäl
            att reflektera lite över vad som hänt under de gångna åren. Jag
            tänkte göra detta och samtidigt lämna några kommentarer om de
            motioner och reservationer vi har att behandla i dagens betänkande.
            Det är då naturligt för mig att ta min utgångspunkt i regeringens
            proposition En idrottspolitik för 2000-talet.
          </note>
          <note>
            I propositionen och sedermera även riksdagsbeslutet slogs idrottsrörelsens
            självständiga ställning fast. Vi beslutade att idrottsrörelsen
            själv lägger fast målen för sin verksamhet och att staten endast
            ska ange de syften man har med sin bidragsgivning. Redan då reserverade
            sig Moderaterna. På samma sätt reserverar man sig i dag.
          </note>
          <note>
            Det blir en lite konstig debatt om vi ska debattera självständighet
            och lite mer självständighet. Jag frågar mig också vad som ligger
            bakom följande formulering i reservationen: "långtgående och detaljerade
            synpunkter på hur styrelserna bör se ut". Är det formuleringen
            i propositionen att statsbidraget ska stödja verksamhet som syftar
            till att ge kvinnor och män lika förutsättningar att delta i idrottsverksamhet?
          </note>
          <note>
            Tycker Moderaterna att det är ett felaktigt syfte med statsbidraget?
            Tycker Moderaterna att det är felaktigt att statens stöd till
            idrotten utvärderas på ett sådant sätt att dess effekter för folkhälsan,
            jämställdheten och integrationen kan bedömas? Är det så, då tror
            jag att Moderaterna står helt ensamma.
          </note>
          <note>
            Fru talman! Det finns fler syften med statsbidraget. Det ska
            stödja verksamhet som bidrar till att utveckla barns och ungdomars
            intresse för motion och idrott. Det ska göra det möjligt för alla
            människor att utöva idrott och motion. Det ska främja integration
            och god etik och det ska stödja verksamhet som bidrar till att
            främja en god hälsa hos alla människor.
          </note>
          <note>
            Under de år som har gått sedan riksdagen fattade sitt beslut
            kan vi se en fantastisk utveckling inom de områden som poängterades
            i propositionen. Min blygsamhet förbjuder mig att hävda att vårt
            beslut för drygt två år sedan har haft en avgörande betydelse
            för denna utveckling. Vad vi kan konstatera är dock att idrottsrörelsen
            på ett mycket förtjänstfullt sätt har arbetat inom just de områden
            som statsbidragen syftade mot och att den gjort det i en enighet
            inom rörelsen.
          </note>
          <note>
            Självklart tycker man även inom idrottsrörelsen att det är viktigt
            med en ökad jämställdhet, att killar och tjejer oavsett etniskt
            ursprung ska ha samma möjligheter att vara med i en större gemenskap
            som ger ett mervärde i uppväxten.
          </note>
          <note>
            Fru talman! I idrottspropositionen lades grundstenarna för den
            idrottspolitik vi socialdemokrater nu för. Den första grundstenen
            handlar om att idrott också är folkhälsa. Det är viktigt att lyfta
            fram idrotten som en del av vårt folkhälsoarbete, inte minst mot
            bakgrund av de rapporter som i dag kommer om t.ex.
          </note>
          <note>
            unga människors övervikt, benskörhet och diabetes.
          </note>
          <note>
            Detta har både idrottsrörelsen själv och regeringen gjort under
            de gångna två åren.
          </note>
          <note>
            Det finns en mängd exempel på samarbetsprojekt mellan föreningar
            och förbund på den ena sidan och landsting, kommuner och företag
            på den andra. Det är projekt och delprojekt i vilka man klart
            uttalade att de bara är början på en process. Alla har till syfte
            att stärka folkhälsan och lägger tyngdpunkten på stöd till barn
            och ungdomar. Det är i skenet av detta som jag konstaterar att
            flera partier har väckt motioner om folkhälsofrågor. Det har jag
            full förståelse för. Det är oerhört viktiga frågor där det är
            självklart att de olika partierna har behov av att uttala sin
            uppfattning.
          </note>
          <note>
            Att man sedan går vidare och reserverar sig till förmån för att
            idrotten ska få ett brett folkhälsouppdrag har jag mindre förståelse
            för. Idrotten har ett brett folkhälsouppdrag. Det har framgått
            av våra tidigare beslut, och det framgår tydligt av både regleringsbrev
            och riktlinjer som utfärdas årligen.
          </note>
          <note>
            Den andra grundstenen handlar om idrottsrörelsen som en fri och
            självständig folkrörelse som fattar egna demokratiska beslut.
            Jag har i min inledning berört denna grundsten. Det finns ingen
            anledning för mig att ytterligare fördjupa mig i detta. Idrottsrörelsen
            är och ska förbli en fri och självständig folkrörelse.
          </note>
          <note>
            Den tredje grundstenen handlar om elitverksamhet och ett erkännande
            av att den till en del är en kommersiell verksamhet. Samtidigt
            innebär det ett erkännande av att elitverksamhet har en stor betydelse,
            både som underhållning för de många människorna men också som
            inspirationskälla för alla de som ännu inte nått upp till elitnivå.
          </note>
          <note>
            Fru talman! Avslutningsvis vill jag beröra några frågeställningar
            som jag tror är oerhört viktiga för den framtida idrottsrörelsen.
          </note>
          <note>
            För det första är det frågan om dopning. Som vi alla vet lyckades
            vi inte i våra ambitioner att få den internationella dopningsorganisationen
            WADA lokaliserad till Stockholm. Det är synd men innebär inte
            att vi ska arbeta mindre med frågan om att få en dopningsfri idrott.
            Det är en fråga som är helt avgörande för idrottens trovärdighet.
            Jag vet att idrottsrörelsen själv och även regeringen gör betydande
            satsningar både på kontroller och information inom området.
          </note>
          <note>
            Vad som oroar mig är egentligen två saker. Det ena är att enstaka
            fall har dykt upp bland yngre idrottare. Det är helt oacceptabelt
            och ännu allvarligare än när det dyker upp bland vuxna. Den andra
            är att respekterade debattörer och idrottsintresserade människor
            som den förra miljöpartistiska riksdagsledamoten Birger Schlaug
            börjar argumentera för att släppa dopningen fri. Det är högst
            beklagligt och jag hoppas verkligen att han inte uttrycker Miljöpartiets
            ståndpunkt i denna fråga. Jag har inte uppfattat det så tidigare,
            men jag tror att det vore välgörande om Miljöpartiet här i kammaren
            klart deklarerade att detta är en uppfattning som partiet inte
            står bakom.
          </note>
          <note>
            Jag tror också att det är viktigt att alla länder som står bakom
            WADA verkligen lever upp till de åtaganden man gör: att testerna
            fungerar, att man respekterar en öppenhet kring resultatet av
            tester och följer upp det med att avstänga fuskarna. Gör inte
            alla länder det mister naturligtvis WADA sin trovärdighet på sikt.
          </note>
          <note>
            Det handlar också om de olika nationella och internationella
            förbundens tester. Att vissa förbund är flitigare i testandet
            än andra kan innebära att man också lyckas avslöja fler fuskare.
            Det kan naturligtvis få till konsekvens att de flitiga förbunden
            kan få stämpeln på sig att fler idrottare i deras förbund än i
            andra fuskar. Här måste man komma fram till en balans med den
            självklara målsättningen att alla fuskare ska avslöjas oavsett
            vilken idrott de representerar.
          </note>
          <note>
            Den andra frågan som enligt mig är viktig för idrottsrörelsen
            är tillgången på ideella ledare. Vi är alla medvetna om vilken
            viktig roll de ideella ledarna har för att vi ska kunna bibehålla
            och utveckla vår svenska modell av folkrörelseidrott. Det är de
            som i hög grad bär upp den svenska idrottsrörelsen. Men det är
            inget lätt uppdrag, och uppdragen tenderar att bli alltmer krävande.
            De formella kraven ökar och tiden blir en allt knappare resurs.
            Här måste vi alla hjälpas åt för att säkra idrottens viktigaste
            resurs.
          </note>
          <note>
            Vi inom politiken kan säkert göra insatser som gagnar nyrekryteringen.
            Det måste vi fundera över.
          </note>
          <note>
            Framför allt måste idrottsrörelsen gå vidare på den inslagna
            vägen och arbeta intensivt för att förmå både tjejer och killar,
            män och kvinnor att våga och vilja ta ett uppdrag i någon av landets
            alla idrottsföreningar.
          </note>
          <note>
            Fru talman! Allra sist vill jag kort beskriva ett
          </note>
          <note>
            TV-program i julas som gjorde mig varm i hjärtat och som enligt
            mig visar hur fantastisk idrotten är. Programmet handlade om idrottsföreningen
            Grunden
          </note>
          <note>
            BOIS och dess arbete med ett gäng handikappade grabbar. Att se
            den entusiasm, den glädje, den förtvivlan, alla skratt och tårar
            som dessa grabbar fick utlopp för i sitt idrottande berörde mig
            djupt in i hjärteroten och visade att det inte bara är den yttersta
            eliten som engagerar. Det är inte bara de tre pallplatserna som
            är det viktiga, vilket man förleds att tro så här i OS-tider.
            Tack, TV-sporten, för detta fantastiska reportage och tack, Thor
            Guttormsen, för ditt fantastiska arbete med Grunden BOIS!
          </note>
          <note type="speaker">
            Anf. 114 ROY HANSSON (m):
          </note>
          <note>
            Fru talman! Lars Wegendal undrade om vi moderater var ensamma
            om kritiken mot regeringen. Det var vi nog inte. Jag vill erinra
            om att förre RF-
          </note>
          <note>
            ordföranden, Arne Ljungqvist, använde hela ledarsidan i tidningen
            Svensk Idrott just till att framföra farhågor för regeringens
            klåfingrighet gentemot idrotten. Nog finns det grund för kritiken
            i detta avseende.
          </note>
          <note>
            Som jag sade i mitt anförande är det regering och riksdag som
            har att ange syftet, men sedan har idrotten själv att besluta
            och ta konsekvenserna av sina beslut.
          </note>
          <note>
            Jag tror att det förra året förekom elva ingrepp från regeringen
            i idrottens självständighet. Det var olika former av regleringar
            och pekpinnar. Det som jag tyckte mest illa om var att man fick
            finansiera ett
          </note>
          <note>
            EU-toppmöte som gick av stapeln i Gävle i maj föregående år.
            Det hade inte med idrotten att göra, utan det var för att det
            skulle bli ett EU-toppmöte i Gävleborgs län.
          </note>
          <note>
            Jag har dock en känsla av att det har blivit bättre.
          </note>
          <note>
            Jag tror att det är färre pekpinnar just nu, så kritiken lönar
            sig. Min fråga till Wegendal är: Har Wegendal en känsla av att
            regeringen har blivit mer försiktig i detta avseende?
          </note>
          <note type="speaker">
            Anf. 115 LARS WEGENDAL (s) replik:
          </note>
          <note>
            Fru talman! Vi har en klok regering. Det har inneburit att dialogen
            med idrottsrörelsen har utvecklats allteftersom under den här
            mandatperioden. Självklart har den förändring som gjordes spelat
            en roll. I dag har Riksidrottsförbundet delvis en myndighetsfunktion.
            Det lockar fram en dialog mellan Riksidrottsförbundet och ministern
            i de här frågorna.
          </note>
          <note>
            Det finns en sak som jag inte riktigt förstår i Roy
          </note>
          <note>
            Hanssons inlägg. Han säger att det var elva ingrepp.
          </note>
          <note>
            Det vore väldigt bra om Roy Hansson kunde exemplifiera vilka
            typer av ingrepp som han menar har skett i idrottsrörelsen. Jag
            vet att vi i tidigare debatter har haft en diskussion kring det
            som man brukar kalla
          </note>
          <note>
            "till regeringens disposition" i budgeten för Riksidrottsförbundet.
            Men jag har också förklarat för Roy
          </note>
          <note>
            Hansson att de delposter som finns inom den budgetdelen är sådana
            som man tillsammans har kommit överens om i en dialog med Riksidrottsförbundet.
          </note>
          <note>
            Sedan har det också vid något tillfälle funnits rent budgettekniska
            skäl till varför pengar har hamnat just under delkontot till regeringens
            disposition.
          </note>
          <note type="speaker">
            Anf. 116 ROY HANSSON (m) replik:
          </note>
          <note>
            Fru talman! Vi kan ha delade uppfattningar om detta med en klok
            regeringen. Måhända beror det på vilket land vi talar om.
          </note>
          <note>
            Jag tolkar Wegendals inlägg så att regeringen nog har blivit
            lite klokare i det här avseendet, eftersom det inte kommer några
            signaler om ingrepp och dispositioner. Att man har blivit försiktigare
            kan möjligen bero på den kritik som kommit från Riksidrottsförbundet
            och den som kommit här i kammaren. Det anslag riksdagen beslutar
            om ska Riksidrottsförbundet disponera fullt ut, enligt min och
            Moderata samlingspartiets bestämda uppfattning.
          </note>
          <note type="speaker">
            Anf. 117 LARS WEGENDAL (s) replik:
          </note>
          <note>
            Fru talman! Nu tror jag inte att Roy Hansson ska ta åt sig äran
            av att regeringen blir klokare. Det blir vi väl alla lite mans.
            Vi blir klokare med åren.
          </note>
          <note>
            Som jag sade tror jag väldigt mycket på den dialog som nu har
            blivit en följd av den förändrade roll som Riksidrottsförbundet
            har. Den dialogen föder en ökad förståelse för varandras synpunkter.
            Det behöver inte innebära att det uteslutande är Riksidrottsförbundets
            synpunkter som vinner gehör, utan man har naturligtvis en ömsesidig
            dialog och kommer fram till, enligt min uppfattning, bra avvägda
            ståndpunkter.
          </note>
          <note type="speaker">
            Anf. 118 EWA LARSSON (mp):
          </note>
          <note>
            Fru talman! Först ska jag ställa en fråga, och sedan ska jag
            svara på en fråga.
          </note>
          <note>
            Vi ger ju statsbidrag till idrotten. Det är ingen här som har
            föreslagit att vi inte ska fortsätta att göra det.
          </note>
          <note>
            Men vi kan samtidigt se att elitiseringen inom knatteidrotten
            ökar. Det har aldrig varit syftet med statsbidraget till idrotten
            att den ska göra det. Jag vill ha en kommentar från regeringens
            representant i den här frågan om hur man tänker komma till rätta
            med detta.
          </note>
          <note>
            Jag utgår ifrån att man kommer att jobba för att komma till rätta
            med det eftersom det inte är syftet.
          </note>
          <note>
            Sedan har vi frågan om Birger Schlaug och att han som fri debattör
            har skrivit en artikel där han har konstaterat att det finns så
            många olika sätt att droga sig på att det kan vara svårt att upptäcka
            dem. Han har uttryckt sig på ett sätt som vi i Miljöpartiet kanske
            inte skulle uttrycka oss. Vi tycker att det är viktigt att fortsätta
            kampen. Vi i Miljöpartiet kommer att fortsätta att driva kampen
            för att komma åt dopning.
          </note>
          <note type="speaker">
            Anf. 119 LARS WEGENDAL (s) replik:
          </note>
          <note>
            Fru talman! Jag uppskattar det svar jag fick. Jag tror att det
            är oerhört viktigt att vi här i kammaren är eniga i vårt synsätt
            på dopningen. Det ger rätt signaler ut, inte minst till de unga
            människor som i dag tydligen börjar fundera på om detta är ett
            sätt att komma före de andra och ett sätt att vinna framgångar
            i idrottandet.
          </note>
          <note>
            Jag kan inte annat än dela den uppfattning som
          </note>
          <note>
            Ewa Larsson har när det gäller elitiseringen av barnidrotten.
            Men jag känner mig ändå någorlunda trygg. Jag vet vilket arbete
            som Riksidrottsförbundet håller på med. Man har bl.a. ett samarbete
            med
          </note>
          <note>
            Folksam där man försöker komma till rätta med detta.
          </note>
          <note>
            Många specialidrottsförbund har en uttalad policy för barnidrottens
            utformning. Dessutom menar Riksidrottsförbundet nu i sin verksamhetsinriktning
            för de kommande två åren att man ska gå in med insatser för att
            påverka bl.a. föräldrars synsätt och attityder till barn- och
            ungdomsidrott. Det ska genomföras under de här åren. Det pågår
            ett ganska intensivt arbete. Jag tror att man har uppmärksammat
            problemen. Jag har goda förhoppningar om att man också kommer
            att lyckas att motverka den här elitiseringen.
          </note>
          <note type="speaker">
            Anf. 120 EWA LARSSON (mp) replik:
          </note>
          <note>
            Fru talman! Elitiseringen ökar ju. Jag känner mig inte ett dugg
            trygg. Det är ju klubbarna som ger möjligheten, inte föräldrarna.
            Föräldrarna köper ju tjänster av klubbarna, men det är klubbarna
            som är själva grunden och som ger möjligheterna. Det gör de klubbar
            som har statsbidrag i strid med syftet med statsbidraget. Jag
            känner mig inte trygg. Jag skulle önska att jag kunde få höra
            lite mer kraftiga ord från Lars Wegendal i den här frågan.
          </note>
          <note type="speaker">
            Anf. 121 LARS WEGENDAL (s) replik:
          </note>
          <note>
            Fru talman! Jag tar helt avstånd från den elitisering som sker
            inom idrotten i dag i de unga åren. Men samtidigt tror jag att
            det är viktigt att konstatera, precis som säkerligen Ewa Larsson
            vet, att idrotten är folkrörelse. Folkrörelsen utmärks bl.a. av
            att det är de många medlemmarna som styr verksamheten. Därför
            tror jag på den typ av projekt där man går in och diskuterar med
            föräldrarna vilken syn de har på sina barns idrottande. På så
            vis kommer det ett tryck underifrån gentemot föreningars ledare
            och styrelser för att på detta sätt förändra den utveckling som
            har skett.
          </note>
          <note type="speaker">
            Anf. 122 PETER PEDERSEN (v):
          </note>
          <note>
            Fru talman! Jag tar risken att ta ytterligare en replik fast
            något parti kanske tycker att det är för mycket att komma med
            något slags recension i efterhand.
          </note>
          <note>
            Jag skulle vilja fråga Lars Wegendal om detta med folkhälsoarbetet.
            Vi är överens om att idrotten har ett folkhälsouppdrag. Reservation
            4 går ut på att även andra intressenter måste ta sitt ansvar för
            att folkhälsofrågorna ska kunna fungera. Idrottsrörelsen tar ett
            jättestort ansvar, men trots det är det ungefär
          </note>
          <note>
            30 % som inte är aktiva i idrottsrörelsen.
          </note>
          <note>
            Då är frågan: Vad kan det övriga samhället, genom sin planering
            och sina övriga insatser på andra samhällsområden, göra för att
            bidra, inte till ytterligare organiserade idrottsaktiviteter utan
            till spontan idrott och fysisk rörelse varje dag, t.ex. i skolan
            men även utanför? Det ska inte gå ut på att man måste vara med
            i en idrottsförening. Väldigt många är det, men vad kan vi andra
            bidra med för att höja den fysiska rörelsen ytterligare? Det är
            ju nödvändigt för att komma till rätta med de problem som vi ser
            i dag. Vi kan inte bara säga att allt detta ska skötas av idrottsrörelsen.
          </note>
          <note type="speaker">
            Anf. 123 LARS WEGENDAL (s):
          </note>
          <note>
            Fru talman! Det är riktigt. Idrotten har ett brett folkhälsouppdrag.
            Riksidrottsförbundet har i sin verksamhet folkhälsan som ett prioriterat
            område. Men självklart är det så att alla andra områden i samhället
            också måste arbeta med folkhälsofrågor.
          </note>
          <note>
            Jag trodde att Birgitta Sellén, som brukar begära replik när
            det gäller skolan och timplaner, skulle debattera detta. Skolan
            har en avgörande betydelse när det gäller folkhälsoarbetet för
            de unga människorna.
          </note>
          <note>
            Jag delar uppfattningen att det inte handlar om timplaner eller
            om att man bara ska bedriva folkhälsoarbete på idrottslektionerna.
            Man måste göra det inom ramen för skolan, oavsett vilket ämne
            det handlar om.
          </note>
          <note>
            Vi måste också bredda arbetet när det gäller de äldre människorna.
            Det finns ett folkhälsoarbete där också, som idrottsrörelsen har
            börjat blanda sig i.
          </note>
          <note>
            Man anordnar bouletävlingar och liknande. Även andra främjandeorganisationer
            har en viktig uppgift där.
          </note>
          <note>
            Det finns oerhört mycket att göra. Jag hoppas att utvärderingen
            av fysiskaaktivitetsåret, som ska bli färdig i juni detta år,
            visar att man har nått bra resultat. Vi vet också att vi här i
            kammaren under våren ska debattera en folkhälsoproposition, som
            ska lägga upp målen för folkhälsoarbetet. Där kommer dessa frågor
            naturligtvis upp.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            10 § Processrättsliga frågor
          </note>
          <note>
            Föredrogs justitieutskottets betänkande 2001/02:JuU7
          </note>
          <note>
            Processrättsliga frågor.
          </note>
          <note type="speaker">
            Anf. 124 MAUD EKENDAHL (m):
          </note>
          <note>
            Fru talman! I dag ska vi behandla ett antal motionsyrkanden som
            har väckts under den allmänna motionstiden och som tar upp processrättsliga
            frågor.
          </note>
          <note>
            Inledningsvis vill jag börja med att yrka bifall till reservation
            6. Naturligtvis ställer jag mig bakom samtliga moderata reservationer.
          </note>
          <note>
            En av moderatmotionerna lyfter fram ett mycket allvarligt problem,
            nämligen att det inte är ovanligt att bilar stoppas både av polis
            och tull därför att det finns anledning att misstänka att varorna
            i bilen inte är ärligt införskaffade. Det kan handla om stora
            mängder glasögon eller mobiltelefoner som hittas i bilens inredning.
            Det kan också röra sig om personer som vid inresan till Sverige
            hade med sig en liten summa pengar men som vid utresan har med
            sig produkter för tusentals kronor. Man sliter bort prislapparna
            på varorna för att med lätthet kunna lämna
          </note>
          <note>
            Sverige igen.
          </note>
          <note>
            Självklart är det inte rimligt att den enskilda människan ska
            behöva bevisa att han eller hon äger sina tillhörigheter. Men
            i de fall där man misstänker att gods man påträffar i bilar eller
            vid husrannsakan är stöldgods är det viktigt att kunna göra något.
            Med tanke på hur poliserna har det i dag - det är både tidsoch
            resursbrist - är det svårt att bevisa att varorna i bilen är stulna.
          </note>
          <note>
            Fru talman! I en rättsstat kan man naturligtvis inte ha människor
            anhållna eller häktade utan tillräcklig misstanke om allvarligt
            brott. Däremot borde man kunna beslagta gods under en betydligt
            längre tid i de fall där det finns skälig misstanke att det rör
            sig om stöldgods.
          </note>
          <note>
            Det skulle underlätta för brottsutredare och medverka till att
            tjuvarna inte fick behålla stulna varor i så stor utsträckning
            som i dag. Man bör ändra på regelverket så att de stulna varorna
            kommer tillbaka till den som äger dem.
          </note>
          <note>
            Jag undrar vad Ann-Marie Fagerström egentligen anser. Vore det
            inte lämpligt att ändra på regelverket för att underlätta för
            brottsutredarna?
          </note>
          <note>
            Vi har även en kommittémotion som tar upp något som kallas för
            obligatorisk häktning vid överfallsvåldtäkter. Vi moderater anser
            att reglerna om obligatorisk häktning bör ändras så att häktning
            ska ske även vid försök till brott för vilket inte lindrigare
            straff än två års fängelse är föreskrivet.
          </note>
          <note>
            Fru talman! Tänk så olyckliga konsekvenser det får för kvinnor
            som har utsatts för en våldtäkt att häktningsskälen, som anges
            i häktningsparagrafens första stycke, inte är tillräckliga. För
            den drabbade kvinnan måste det te sig ytterst obehagligt att en
            man som inte har lyckats i sitt uppsåt tillåts vara på fri fot
            i väntan på en dom.
          </note>
          <note>
            Jag vill påstå att det inte finns någon anledning att från samhällets
            sida på något sätt ge privilegium åt män som har haft uppsåtet
            att begå en våldtäkt, men inte lyckats.
          </note>
          <note>
            Varför anser inte Ann-Marie Fagerström att det är lämpligt att
            ändra på regelverket, så att man kan använda sig av obligatorisk
            häktning på ett bättre sätt?
          </note>
          <note>
            Jag undrar om Ann-Marie Fagerström har några känslorna för dessa
            utsatta kvinnor.
          </note>
          <note>
            Det är oerhört viktigt att man på olika sätt arbetar med att
            förändra attityden till våld mot kvinnor och att man utvecklar
            rutiner för att tidigt uppmärksamma och förebygga våld mot kvinnor.
            Behovet av fortbildning och handledning inom polisen och övriga
            rättsväsendet är mycket stort. Det gäller inte enbart lagstiftningen
            rörande kvinnofridsbrott och grovt kvinnofridsbrott utan även
            de bakomliggande orsakerna till själva våldet.
          </note>
          <note>
            Forskningen har faktiskt gett oss kunskap om hur skadligt det
            är för barn att se en förälder förnedra den andra föräldern. Sådana
            upplevelser kan skapa nya förövare, och då får man en våldsspiral
            utan slut.
          </note>
          <note>
            Därför behövs mer forskning inom detta område.
          </note>
          <note>
            Fru talman! Det finns ytterligare några motioner på detta område
            som jag skulle vilja lyfta fram här i dag. Flera motioner tar
            upp indrivning av böter från utländska fordonsförare som begår
            trafikbrott här i
          </note>
          <note>
            Sverige. Det är kanske ingen jätteförseelse, men staten borde
            ändå ha ett intresse av att försöka driva in böter från personer
            som har blivit bötfällda när de har vistats i Sverige. Men här
            väljer ju ni socialdemokrater den linjen att ni inte vill komma
            med något besked före valet.
          </note>
          <note>
            Till sist, fru talman, vill jag ägna några minuter åt åtalsunderlåtelse.
            Det är vår moderata mening att det inte är rimligt att åtalsunderlåtelse
            medges för den som begår nya brott i avvaktan på att en tidigare
            ådömd påföljd ska verkställas. Det här retar många ute i samhället.
            Därför borde man begränsa möjligheten till åtalsunderlåtelse.
          </note>
          <note>
            Om man begår nya brott bör man också straffas för dessa, men
            i dag, om man har fått en dom och begår flera brott under den
            tid som man väntar på att man ska få komma i fängelse, skrivs
            de av. Man får alltså inte någon ny påföljd och blir inte straffad
            för de nya brotten. Det är det som vi tycker är fel. Det är en
            typ av straffrabatt som ges till dem som redan ska straffas.
          </note>
          <note>
            Det här påverkar också polisen. Polisen får inte bara låta detta
            vara utan måste utreda brotten och komma fram till orsaken osv.
            Vad händer då? Jo, då belastar man redan belastade poliser i och
            med arbetet med att göra den här utredningen, som inte leder till
            ett dugg. Det blir ingen påföljd och ingenting, men poliserna
            har alltså skyldigheten att göra detta. Det är det som vi motsätter
            oss.
          </note>
          <note type="speaker">
            Anf. 125 ALICE ÅSTRÖM (v):
          </note>
          <note>
            Fru talman! I det här betänkandet behandlar vi en mängd olika
            motioner från den allmänna motionstiden som handlar om processrättsliga
            frågor, men jag ska i mitt anförande hålla mig till frågan om
            hemliga tvångsmedel.
          </note>
          <note>
            Jag vill också yrka bifall till reservation 22. Vi står självklart
            bakom våra övriga reservationer, men för tids vinnande yrkar vi
            bara bifall till reservation
          </note>
          <note>
            22.
          </note>
          <note>
            När det gäller hemliga tvångsmedel har svenskar hittills i högre
            grad än medborgare i många andra länder litat på myndigheternas
            goda avsikter. Det har lett till att vi i dag har ovanligt suddiga
            gränsdragningar kring statens rätt att tillgripa tvång. Sverige
            saknar faktiskt inom det här området rättssäkerhetsgarantier som
            är värda namnet. Vissa av tvångsåtgärderna är inte ens reglerade
            i lag. Enligt oss strider det mot Europakonventionen, som är svensk
            lag sedan
          </note>
          <note>
            1995.
          </note>
          <note>
            En av samhällets främsta rättssäkerhetsgarantier, den parlamentariska
            kontrollen, innebär när det gäller hemliga tvångsmedel att riksdagen
            får ta del av dokument som till största delen består av intetsägande
            statistik och faktiskt missledande uppgifter.
          </note>
          <note>
            Den domstolsprövning som sker vid ansökan om tillstånd för tvångsmedelsanvändning
            har faktiskt karaktären av en skenprocess med en nästan total
            brist på insyn och kontroll, och de som utsätts för hemliga tvångsmedel
            har med nuvarande lagstiftning inte någon reell möjlighet att
            överklaga ett felaktigt beslut. Det anser vi också strider mot
            Europakonventionen, och det är en kränkning av de fri- och rättigheter
            som föreskrivs i Europakonventionen.
          </note>
          <note>
            Fru talman! Det stora problemet är att avsaknaden av en effektiv
            insyn och kontroll faktiskt bidrar till att gränsen för tvångsåtgärder
            som staten är beredd att vidta gentemot sina medborgare förblir
            oklar och att den ständigt kan flyttas fram eftersom många medborgare
            förblir ovetande om vad de kan utsättas för.
          </note>
          <note>
            Samtidigt skapas det i den allmänna debatten en positiv bild
            av effekten och nyttan av tvångsåtgärderna.
          </note>
          <note>
            Och just den här nyttan, som man säger finns, ligger till grund
            för att man ska kunna utöka möjligheterna till ytterligare tvångsmedel,
            såsom buggning, men dessa metoder har faktiskt aldrig blivit föremål
            för en objektiv och en offentlig kvalitetsvärdering.
          </note>
          <note>
            Det stora problemet har varit att användningen av hemliga tvångsmedel
            oftast har betraktats och behandlats som ett tekniskt problem
            snarare än ett principiellt problem. Den tekniska utvecklingen
            har fått avgöra vilka metoder som man i hemlighet ska få tillgripa
            medan just rättssäkerhetsfrågorna har hamnat i skymundan.
          </note>
          <note>
            Fru talman! Vi i Vänsterpartiet anser också att polis under särskilda
            omständigheter ska kunna tillgripa hemliga åtgärder, men det är
            viktigt att man samtidigt som man tillåter det har en rättssäkerhet
            kring hela processen när det gäller de här frågorna.
          </note>
          <note>
            Man kan titta på hemlig telefonavlyssning. Sedan
          </note>
          <note>
            1993 har faktiskt nyttan av den minskat konstant. Det beror på
            nya kommunikationsvägar och på att framför allt erfarna brottslingar
            vet hur man ska skydda sig.
          </note>
          <note>
            Men enligt statistiken, som inte är fullständig, hade minst 55
            % av alla hemliga telefonavlyssningar år
          </note>
          <note>
            1998 ingen som helst betydelse för brottsutredningen.
          </note>
          <note>
            Den egentliga andelen är säkert mycket större, men det är svårt
            att få fram den med nuvarande statistiska uppgifter. 1998 avlyssnade
            polisen 265 telefonabonnemang som tillhörde någon annan än den
            brottsmisstänkte, och genomsnittstiden för en avlyssning var 37
          </note>
          <note>
            dagar. Det handlar alltså om någon som inte ens är brottsmisstänkt.
          </note>
          <note>
            Statistiken från 1998 över hemlig teleövervakning visar att 52
            % av det totala antalet övervakningar faktiskt var helt betydelselösa.
            När det gäller övervakning av abonnemang var det 289 stycken som
            innehades av någon annan än den som var brottsmisstänkt.
          </note>
          <note>
            Sedan kan man titta på hemlig kameraövervakning. Det är den senaste
            lagstiftnigen på det här området. Den lagen avser enbart fjärrstyrda
            kameror, och det finns i den här lagstiftningen inte heller något
            förbud mot att använda hemlig kameraövervakning mot barn som är
            under 15 år, till skillnad från vad som gäller för hemlig telefonavlyssning
            och hemlig teleövervakning. Det finns inte heller något lagligt
            hinder mot att rikta kameran mot ett fönster i en bostad. Enligt
            statistiken var 49 % av det totala antalet fall av hemlig kameraövervakning
            1998 inte till nytta för förundersökningen. I praktiken lär procentsatserna
            på alla de här områdena vara betydligt högre, eftersom den statistik
            som vi får är oerhört vag.
          </note>
          <note>
            Vad gäller övriga tvångsmedel har vi också hemliga tvångsmedel
            som inte är reglerade i lag. Det gäller polisens användning av
            dolda kroppsmikrofoner och inspelning av telefonsamtal i situationer
            där polisen eller någon som polisen har anlitat deltar i samtalet.
            Det handlar också om handkameror. Man använder sig av kameror,
            men det är en polis som håller i kameran och den är inte fjärrstyrd.
            Det är heller inte reglerat i lagstiftningen, vilket det är i
            nästan alla andra länder.
          </note>
          <note>
            Tillståndskontrollen är vår garanti för att det här går rätt
            och riktigt till. När åklagaren begär detta ska det prövas av
            en domstol. 1998 ansökte åklagarna om totalt 691 tillstånd gällande
            hemliga tvångsmedel.
          </note>
          <note>
            Domstolen biföll samtliga ansökningar utom en. Året innan ansöktes
            det om 549 tillstånd, och domstolen beviljade samtliga. Av totalt
            1 240 tillståndsansökningar under två år är det bara en som har
            lämnats utan bifall. Då uppkommer givetvis frågan: Hur effektiv
            är domstolsprövningen? Det kan man undra särskilt eftersom statistiken
            visar att i genomsnitt ungefär hälften av de åtgärder som följde
            på tillstånden inte gav något resultat alls.
          </note>
          <note>
            Vi anser att det omgående krävs grundläggande åtgärder för att
            stärka rättssäkerheten. Det är viktigt att man tar till de här
            förstärkningarna innan man över huvud taget diskuterar att utvidga
            de hemliga tvångsmedel som hela tiden är under debatt.
          </note>
          <note>
            Vi anser att det för det första krävs en oberoende utvärdering
            av behovet och effektiviteten av hemliga tvångsmedel. För det
            andra krävs det en kraftig förstärkning av tillförlitligheten
            i den statistik som ligger till grund för den parlamentariska
            kontrollen. Där kan vi i Vänsterpartiet glädja oss åt att även
            regeringen nu säger att man ska arbeta med att förbättra den statistiken.
            För det tredje bör det införas regler om att den som har utsatts
            för hemliga tvångsmedel ska underrättas om det i efterhand och
            få möjlighet att överklaga ett felaktigt beslut. Men givetvis
            innebär inte det förhållandet att detta inte har gett något resultat
            att man med automatik ska säga att det inte var okej att genomföra
            det. För det fjärde bör alla hemliga tvångsmedel som används,
            även de som inte är reglerade, bli reglerade i lag. För det femte
            är det nödvändigt att införa bestämmelser om användning av överskottsinformation,
            dvs. information om annat än det brott som föranlett tvångsmedelsanvändningen.
            För det sjätte måste det inrättas ett oberoende kontrollorgan
            som har till uppgift att tillgodose rättsskyddet dels vid tillståndsprövningen,
            dels vid själva genomförandet av tvångsåtgärden.
          </note>
          <note>
            Med det här, fru talman, yrkar jag bifall till reservation 22.
          </note>
          <note type="speaker">
            Anf. 126 INGEMAR VÄNERLÖV (kd):
          </note>
          <note>
            Fru talman! Vi kristdemokrater delar till viss del majoritetens
            uppfattning i det här betänkandet om processrättsliga frågor men
            har i andra delar valt att reservera oss. Jag kommer här endast
            att beröra våra reservationer.
          </note>
          <note>
            Regeringen har poängterat att tyngdpunkten i den dömande verksamheten
            ska ligga i första instans. Här ser vi en fara i att detta förhållningssätt
            kan bana vägen för införandet av alltfler prövningstillstånd för
            överklagande från tingsrätt till hovrätt, vilket på sikt riskerar
            att åsidosätta rättssäkerheten.
          </note>
          <note>
            Sedan 1993 krävs prövningstillstånd om den tilltalade inte döms
            till svårare påföljd än böter. 1999
          </note>
          <note>
            dömdes i tingsrätten drygt 1 000 personer till böter, ett straff
            som inte gick att överklaga trots att den dömde nekat till brott.
            I de brottmål i vilka särskilt prövningstillstånd begärdes fick
            endast en fjärdedel detta. Även då den ovanliga situationen inträffat
            att nämndemännen vid domstillfället i själva skuldfrågan varit
            i majoritet mot rättens ordförande, s.k. nämndemannadom, har prövningstillstånd
            vägrats.
          </note>
          <note>
            Docenten vi Stockholms universitet Christian
          </note>
          <note>
            Diesen har studerat nämndemannadomar under 1990-
          </note>
          <note>
            talet, och han anser att det borde vara rimligt att prövningstillstånd
            beviljas även i mindre allvarliga mål med böter som straff om
            det finns skiljaktiga meningar mellan nämndemännen och rättens
            ordförande. För flera av dem som vägrats prövningstillstånd hade
            det varit bättre med en strängare dom i tingsrätten eftersom man
            då fått möjlighet att överklaga och därmed få saken överprövad
            i hovrätten.
          </note>
          <note>
            Fru talman! Det är människor det handlar om -
          </note>
          <note>
            ofullkomliga människor som kan göra fel. Det gäller inte bara
            dem som döms utan även dem som dömer.
          </note>
          <note>
            Därför måste alltid rätten finnas att överklaga en dom när brott
            förnekas. I dag är inte verkligheten sådan.
          </note>
          <note>
            Somliga människor har drabbats hårt av att de vägrats prövningstillstånd.
            I vissa fall har livet slagits i spillror. De har förlorat anseende
            hos närstående och vänner, blivit uppsagda från jobbet och utstått
            ett långvarigt lidande som aldrig kan mätas i pengar. Det är i
            högsta grad otillfredsställande att bara en enda instans fällt
            domen i ett ärende som kan få så vittgående konsekvenser. Därför
            anser vi att regeringen bör återkomma till riksdagen med förslag
            om att utöka möjligheterna till överprövning av domstolsavgöranden.
          </note>
          <note>
            Kristdemokraterna vill stärka dementas rättssäkerhet. I ett rättsfall
            i Skaraborg förra året visade det sig att åklagaren inte kunde
            pröva ett misstänkt brott mot dementa patienter. Ärendet avskrevs
            på grund av bristfällig lagstiftning på området. Det innebär att
          </note>
          <note>
            150 000 personer i Sverige som är dementa ostraffat kan förolämpas.
          </note>
          <note>
            I brottsbalken är ärekränkningsbrotten i 5 kap.
          </note>
          <note>
            undantagna från allmänt åtal, vilket innebär att förtal och förolämpning
            inte får anmälas för åtal av annan än målsäganden. Mot bakgrund
            av de dementas situation är denna ordning helt oacceptabel. Det
            borde vara helt främmande för en rättsstat att människovärdet
            ej värderas lika högt därför att man har drabbats av sjukdom.
            Den som ej kan göra sin röst hörd eller ej kan försvara sitt människovärde
            måste få skydd av ett fungerande rättssamhälle. Men så är det
            inte i dag, och det tyvärr med regeringens och utskottsmajoritetens
            goda minne.
          </note>
          <note>
            Vi kristdemokrater vill ändra på detta dystra faktum och föreslår
            en förstärkning av lagen som går ut på att ett ombud för den demente
            kan anmäla brott som drabbat den enskilde. Utskottsmajoriteten
            vill dessvärre inte göra några förändringar som skulle förbättra
            de dementas rättsskydd. Till grund för sitt ställningstagande
            anför man ett något motsägande besked, med viss luft i, från justitieministern.
            Med anledning av en riksdagsfråga hösten 2000 motsvarande vår
            reservation säger justitieministern å ena sidan att gällande bestämmelser
            inte innehåller någon uttrycklig reglering av den situationen
            att någon på grund av hög ålder eller sjukdom saknar möjlighet
            att till åtal ange ett brott som rör hans person. Å andra sidan
            säger han sedan att han ska följa rättstillämpningen på området
            och i lämpligt sammanhang ta upp frågan om det finns behov av
            lagändring i detta hänseende - om det finns behov av en lagändring!
          </note>
          <note>
            För några veckor sedan, men väl före behandlingen av detta betänkande,
            uppdagades ett fall av mycket grov kränkning och förolämpning
            mot en dement gammal kvinna på en vårdinrättning i Gislaved. I
            dag nås vi av nyheten att det i fjol i Sverige anmäldes 662
          </note>
          <note>
            fall av missförhållanden inom äldreomsorgen och vården av funktionshindrade.
            Man kan bara gissa sig till hur många fall som ej anmäls. Örfilar,
            hårdhänthet och kränkande ord fanns bland de rapporterade övergreppen.
            Jag vill fråga regeringssidans företrädare
          </note>
          <note>
            Ann-Marie Fagerström vad hon mot denna bakgrund anser bör göras
            åt den oacceptabla situationen att dementa kan förolämpas och
            kränkas utan möjlighet för samhället att reagera.
          </note>
          <note>
            Att människor vill och vågar vittna är av central betydelse för
            rättsväsendets funktion eftersom det ej sällan är uppgifter från
            vittnen som fäller avgörande i brottmål. Det arbete som nu inletts
            och som innebär att det inom en treårsperiod ska finnas vittnesstöd
            vid samtliga tingsrätter och hovrätter är i sig värdefullt.
          </note>
          <note>
            Dock anser vi kristdemokrater att målsättningen bör vara att
            verksamheten införs i snabbare takt än vad som nu sker.
          </note>
          <note>
            En annan åtgärd som skulle förbättra situationen för vittnen
            är att domstolarnas lokaler anpassas på så sätt att vittnen och
            brottsoffer inte ska behöva konfronteras med gärningsmannen. Alltför
            många domstolar saknar i dag anpassade lokaler för målsägande
            och vittnen.
          </note>
          <note>
            Det händer ibland att utländska förare begår trafikbrott i Sverige.
            Om straffet blir böter är det förenat med stora problem att driva
            in dessa. Därför krävs det en ändring av gällande bestämmelser.
            Redan vid riksmötet 1997/98 var utskottsmajoritetens mening att
            frågan om indrivning av böter vid trafikbrott borde ses över.
            Av betänkandet framgår att utskottet av trafiksäkerhetsskäl ansåg
            det vara angeläget att det fanns ett effektivt påföljdssystem
            även för utländska fordonsförare, varför regeringen fick i uppdrag
            att utreda frågan. Två år gick och inget hände, men officiellt
            var frågan under beredning i Regeringskansliet.
          </note>
          <note>
            Vid riksmötet 1999/2000 uttalar sig utskottet ännu en gång och
            understryker då vikten av att det utredningsarbete som riksdagen
            begärt två år tidigare skulle redovisas inom överblickbar tid.
            Det går två år till och fortfarande händer inget, men så 2001
            tillsätts det en utredare med uppgift att se över regelverket
            för att komma till rätta med problemen.
          </note>
          <note>
            Fru talman! Det tog alltså regeringen fyra år att utreda att
            en utredare behövde tillkallas. Det tyder inte på någon större
            dådkraft, precis. Men det har utskottsmajoriteten överseende med.
            Utan kommentarer välkomnas den nu tillsatta utredningen, som man
            till synes utan giltig anledning fått vänta fyra år på.
          </note>
          <note>
            Kristdemokraterna finner det dock angeläget att ändrade regler
            genomförs i snabbare takt än vad som är möjligt om utredningsuppdraget
            ska redovisas först den 1 september i år. Därför bör regeringen
            få i uppdrag att påskynda lagstiftningsprocessen.
          </note>
          <note>
            Brottsligheten blir allt grövre, mer gränsöverskridande och svårutredd,
            vilket ställer nya krav på polisens arbetsmetoder och spaningsarbete.
            För att möta dessa nya krav måste utredningsmetoderna effektiviseras.
            Ett sätt är att införa möjlighet till buggning vid misstanke om
            grova brott. Regeringen arbetade fram en proposition om buggning
            våren 2000, vilken föll på att man ej kunde skapa majoritet i
            frågan. Därför överlämnades aldrig propositionen till riksdagen.
            Vi anser att det är hög tid att regeringen återkommer med ett
            nytt förslag där integritetsaspekten och de påpekanden Lagrådet
            framförde har beaktats. Vi anser också att regeringen bör tillsätta
            en särskild utredning som tar ett samlat grepp om integritetsfrågorna
            och väger dessa mot kraven på effektivitet i brottsbekämpningen.
          </note>
          <note>
            Ej sällan händer det att polis och tull stoppar bilar i vilka
            det finns gods av olika slag som det kan finnas anledning misstänka
            är stöldgods. I de fall då polisen har haft otillräckligt med
            tid eller resurser för att bevisa att skäligen misstänkt stöldgods
            är stulet borde beslag under lägre tid vara möjligt för att på
            så sätt underlätta utredningen. Det skulle öka möjligheterna att
            stulna varor inte får behållas av brottslingarna i så stor omfattning
            som det finns skäl att förmoda att gällande regelverk möjliggör.
            Regeringen bör återkomma till riksdagen med ett lagförslag i frågan.
          </note>
          <note>
            En lagändring har medfört att kameraövervakning på allmän plats
            kan komma att användas alltmer. Vi menar att kamera i taxibilar
            är ett konkret exempel på en brottsförebyggande åtgärd som visar
            hur en säkrare miljö kan skapas. Antalet vålds- och rånöverfall
            på taxiförare har under senare år kraftigt ökat och antalet fall
            är stort. År 1998 utsattes 9 000 förare för hot eller våld. Det
            motsvarar ett hottillfälle i timmen dygnet runt, hela året. Varje
            överfall är ett allvarligt brott som ofta ger långvariga konsekvenser
            för den drabbade föraren. Övervakningskamera i taxibilen skulle
            motverka överfall och rån. Det integritetsintrång som blir följden
            menar vi inte väger över det intresse som bär upp övervakning.
            Frågan måste få en snabb lösning. Utredningstiden bör förkortas
            och målet ska vara att en förändring ska kunna genomföras snarast.
          </note>
          <note>
            Regeringen bör få i uppdrag att vidta erforderliga åtgärder.
          </note>
          <note>
            Vidare, fru talman, har vi några reservationer som handlar om
            kompetensutveckling när det gäller barnfrågor, frågor om våld
            mot kvinnor, brottsofferfrågor och frågor om miljöbrott. Dock
            ser jag att tiden inte räcker till för att ta upp dessa. Jag nöjer
            mig med att säga att vi kristdemokrater förstås står bakom alla
            de reservationer där vi finns med, men för att måna om tiden nöjer
            jag mig med att yrka bifall till reservation nr 2.
          </note>
          <note type="speaker">
            Anf. 127 ALICE ÅSTRÖM (v) replik:
          </note>
          <note>
            Fru talman! Jag har en fråga som gäller buggning.
          </note>
          <note>
            Kristdemokraterna säger ju i reservationen och i de motioner
            de har skrivit att polisen behöver ha effektiva möjligheter och
            metoder för att bekämpa brottsligheten. Man tar buggning som ett
            exempel. Jag skulle bara vilja ställa frågan: Vad har Kristdemokraterna
            för underlag för sin bedömning att just buggning skulle vara ett
            effektivt medel i bekämpning av brottslighet, förutom att polisen
            själv säger att man skulle vilja ha det? Har man något annat underlag
            för sitt ställningstagande?
          </note>
          <note type="speaker">
            Anf. 128 INGEMAR VÄNERLÖV (kd) replik:
          </note>
          <note>
            Fru talman! Verkligheten är ju sådan i dag att brotten blir grövre
            och grövre. Många gånger upplever sig polisen stå maktlös. Nu
            menar polisen att det här skulle vara ett sätt att kunna effektivisera
            utredningar och kunna komma längre än man kan i dag. Vi menar
            att buggning är en metod att tillgripa.
          </note>
          <note type="speaker">
            Anf. 129 ALICE ÅSTRÖM (v) replik:
          </note>
          <note>
            Fru talman! Har jag uppfattat Vänerlöv rätt när jag gör tolkningen
            att det enda underlaget man egentligen har är att polisen säger
            att man själv anser att det här skulle vara ett bra och effektivt
            medel? Jag måste ändå säga att jag blir lite förundrad om man
            är beredd att ta till så pass långtgående hemliga tvångsmedel,
            som buggning faktiskt är, utan något annat underlag än att just
            polisen, som själva ska använda detta, säger att det är effektivt.
          </note>
          <note>
            Man kan studera verkligheten genom att titta på
          </note>
          <note>
            Danmark, på deras brottsutveckling och uppklarningsprocent, som
            är ganska likartad den svenska, och på vilka förändringar som
            har skett sedan man införde buggningen. Där har det visat sig
            ganska tydligt att buggningen inte alls har blivit det effektiva
            instrument som man trodde. Det är därför jag tycker att det är
            oerhört viktigt att man i de här mycket svåra frågorna också har
            ett underlag som grundar sig på mer än att bara de som själva
            ska använda detta anser att det skulle vara bra.
          </note>
          <note type="speaker">
            Anf. 130 INGEMAR VÄNERLÖV (kd) replik:
          </note>
          <note>
            Fru talman! Som jag sade i mitt anförande vill vi att det ska
            tas ett samlat grepp. Vi inser som Vänsterpartiet att integritetsfrågorna
            måste tas på största allvar. Det är helt givet. Samtidigt är det
            ändå så att man måste tillmäta polisen en viss betydelse. Man
            måste tro att de lite grann begriper vad de talar om.
          </note>
          <note>
            Jag kan också inse att tekniken utvecklas hela tiden. Ofta är
            det så, brukar man säga, att brottslingen ligger steget före när
            det gäller att hitta motmedel mot de metoder som polisen försöker
            använda. Men vi anser ändå att buggning är ytterligare ett sätt
            i kampen mot den riktigt grova brottsligheten.
          </note>
          <note>
            Men självklart måste många viktiga överväganden göras i samband
            med de synpunkter som Lagrådet anför, särskilt när det gäller
            överskottsinformationen.
          </note>
          <note>
            Vi är mycket medvetna om att det här inte är någon lätt fråga.
            Men vi har ändå gjort den bedömningen att möjlighet till buggning
            ökar polisens möjligheter att komma till rätta med den grova brottsligheten.
          </note>
          <note type="speaker">
            Anf. 131 GUNNEL WALLIN (c):
          </note>
          <note>
            Fru talman! Det här betänkandet innehåller, som har sagts tidigare,
            motionsförslag om processrätt. Jag står bakom alla Centerpartiets
            reservationer, men för tids vinnande yrkar jag endast bifall till
            reservation
          </note>
          <note>
            23.
          </note>
          <note>
            Bemötandet har en mycket stor betydelse inom alla myndighetsområden.
            Det behövs en kontinuerlig fortbildning och kompetensutveckling
            både för den enskilda och för grupper så att man förstår varför
            detta speciella beteende uppträder just vid ett förhör.
          </note>
          <note>
            I förra veckan såg jag vissa avsnitt av TV-
          </note>
          <note>
            programmet Uppdrag granskning. Det gällde just domares vidareutveckling.
            Det var en utbildning som hade anordnats av Barnombudsmannen,
            Rädda Barnen, kvinnojourer, m.fl. Man intervjuade en domare som
            var med - det var endast två domare med på utbildningen - och
            frågade också chefen för hovrätten i södra Sverige varför inte
            han var där. Svaret från den domare som inte var där var att det
            berodde på risken att bli påverkad.
          </note>
          <note>
            Jag tror att vi behöver lägga in en väldigt bred kompetensutveckling
            just på domarsidan om man har den synen på kompetensutveckling
            när det gäller både barn och våld mot kvinnor. Ska man t.ex. förhöra
            ett barn måste man ju förstå varför barnet reagerar si eller så
            i de olika situationerna. Man måste ha kunskap för att kunna förstå
            situationen och rätt bemöta en kvinna som har varit utsatt för
            ett sexuellt övergrepp.
          </note>
          <note>
            Vi har tagit upp frågan om kompetens när det gäller olika kulturer.
            Det händer faktiskt saker och ting som är positiva. Bl.a. har
            man inom Skånepolisen gett omkring 20 poliser möjlighet att följa
            en uppdragsutbildning om 10 poäng om internationell migration
            och etniska relationer. Utbildningen startade i höstas. Det är
            ett gott exempel. Men det behövs mer av liknande fortbildning
            för fler.
          </note>
          <note>
            Jag vill också lyfta upp frågan om polisens bemötande av brottsoffer.
            Jag besökte polisen i söderförort i förra veckan. Jag vill ge
            dem en eloge för det arbete de gör och det bemötande de har av
            just brottsoffer. Det finns många goda exempel, men de finns inte
            överallt. Vi behöver bli bättre.
          </note>
          <note>
            Sedan har vi frågan om kompetens angående utvecklingsstörda personer
            som har blivit utsatta för brott eller utvecklingsstörda personer
            som begår brott
          </note>
          <note>
            - sådana finns också. Jag var närvarande vid ett seminarium i
            Stockholms län förra året. Det framgick att denna kompetens inte
            finns inom rättsväsendet.
          </note>
          <note>
            Möjligen kan den finnas hos en anhörig, men annars finns inte
            kompetensen. Det är beklagligt. Dessa personer måste bemötas på
            ett speciellt sätt.
          </note>
          <note>
            Jag har en reservation, men det är ingen annan som har stött
            mig i frågan. Det är en viktig fråga. Jag hoppas att fler kommer
            att uppmärksamma frågan i fortsättningen.
          </note>
          <note>
            Jag inser att det är för mycket begärt att alla inom de rättsvårdande
            myndigheterna ska kunna ha kompetens att möta alla människor utifrån
            varje persons speciella behov. Men det är viktigt att kompetensen
            ska finnas att tillgå utan alltför stora hinder.
          </note>
          <note>
            Jag vill också lyfta upp en fråga som tidigare debattörer har
            talat om, nämligen indrivning av böter inom trafiken. Det är särskilt
            bekymmersamt i södra
          </note>
          <note>
            Sverige där det finns många trafikanter - särskilt inom yrkestrafiken.
            Konkurrenssituationen är så snäv att det går att ta hem anbud
            och göra en ekonomisk vinst genom att köra med högre hastighet.
            Detta går att göra genom att köra för fort, åka fast, men sedan
            inte betala böterna. Det finns ett fungerande utbyte mellan de
            nordiska länderna, men trafikpolisen har uppmärksammat att det
            finns t.ex. många tyska fordon som kör längs de svenska vägarna.
            Det måste här vara möjligt att driva in böterna på samma sätt
            som man gör genom överenskommelser mellan de nordiska länderna.
          </note>
          <note>
            Nu finns det utredare som ska "överväga behovet". Det håller
            inte med utredning på utredning. Vi ser hur det ligger till och
            att indrivningen fungerar på andra områden. Naturligtvis måste
            detta gå att genomföra.
          </note>
          <note>
            Vart tog propositionen om hemliga tvångsmedel och buggning vägen,
            Ann-Marie Fagerström? Tidigare talare har också ställt frågan.
            Det är två år sedan, den 9 maj 2000, som Lagrådet lade fram sina
            synpunkter. Om regeringen anser att det är fråga om ett viktigt
            verktyg - som Centerpartiet och jag gör -
          </note>
          <note>
            måste man väl efter två år kunna få fram ett material som tillgodoser
            det Lagrådet hade synpunkter på och även se på rättssäkerhetsperspektivet,
            som har lyfts fram i andra sammanhang? Det är ett viktigt verktyg
            som kan användas, inte minst i jakten på den organiserade brottsligheten.
            Vi ser hur denna typ av brottslighet ökar. Vi försöker att öka
            samarbetet mellan olika länder, t.ex. inom EU. De andra länderna
            har detta redskap, men vi har inte möjlighet att använda detta.
            Att kunna använda sig av buggning, även om det inte finns en person
            som är skäligen misstänkt, är ett otroligt viktigt verktyg som
            behövs inte minst i narkotikaspaningen så att vi kan få stopp
            på all narkotika i Sverige.
          </note>
          <note>
            De kriminella använder sig av alla möjligheter, och de ligger
            långt före. Utskottet besökte Säkerhetspolisen för någon vecka
            sedan. Vi fick då höra hur angelägen man anser att buggning är
            för att komma till rätta med den organiserade brottsligheten.
            Det har inte varit någon diskussion mellan de olika partierna
            om att vi ska komma till rätta med den organiserade brottsligheten,
            men då måste också möjligheten finnas.
          </note>
          <note>
            Vi har också tittat på frågan om beslag av misstänkt stöldgods
            under längre tid än vad regelverket som finns i dag medger. Det
            skulle kunna leda till att fler brott kan utredas. Det har pratats
            om att det är brist på resurser. Det finns inte tid att ta emot
            anmälan av och registrera brott. Därför är det lätt att stöldgods
            förs ut ur landet. Det är en viktig och angelägen fråga. Geografiskt
            är behovet större nära gränserna i de södra delarna av Sverige.
          </note>
          <note>
            Jag vill till sist ta upp en fråga som var bland de första frågorna
            jag väckte som nybliven riksdagsledamot. Den gäller kameraövervakning
            i taxibilar. Om det går att förhindra grova våldsbrott mot en
            utsatt yrkesgrupp med hjälp av kameraövervakning, ska det gå att
            använda sig av den brottsförebyggande åtgärden. Den har varit
            mycket omdiskuterad, och frågan har bollats fram och tillbaka
            mellan myndigheterna.
          </note>
          <note>
            Vad kostar inte det i resurser att ge ett hopp, för att det sedan
            ska falla? Länsstyrelsen har i många fall tillstyrkt övervakning,
            och sedan har justitiekanslern avstyrkt med hänvisning till den
            enskildes integritet.
          </note>
          <note>
            Nu hänvisar man till att en utredning ska läggas fram. Jag blir
            snart allergisk mot alla dessa utredningar. Det måste hända någonting
            i verkligheten.
          </note>
          <note>
            Med detta har jag tagit upp de viktigaste delarna bland Centerpartiets
            förslag i motionerna.
          </note>
          <note type="speaker">
            Anf. 132 ALICE ÅSTRÖM (v) replik:
          </note>
          <note>
            Fru talman! Jag ska lyfta upp två frågor. Den ena gäller kompetensutveckling.
            Vi har en gemensam reservation när det gäller kulturkompetens.
            Vi är egentligen överens på alla områden, frågan är bara hur mycket
            arbete som har satts i gång.
          </note>
          <note>
            Jag blev också bekymrad när jag såg hur domare valde att inte
            gå på en utbildning för att de inte ville bli påverkade. Är man
            då från Centerpartiets sida beredd, Gunnel Wallin, att se till
            att domare blir skyldiga att gå på utbildningar? Det saknas inte
            möjligheter att gå på utbildning, utan det är fråga om att inte
            delta. Domarnas självständighet gör att det inte går att styra
            deltagandet. Har Gunnel Wallin några funderingar om detta?
          </note>
          <note>
            Den andra frågan gäller buggningen. Jag har full respekt för
            att man kan se buggning som en möjlighet. Men jag blir ändå lite
            förundrad när man tar upp att det är viktigt att bekämpa narkotika.
            Se på andra länder, t.ex. Danmark. Problemen löses inte med hjälp
            av buggningen. I många länder där polisen har tillgång till fler
            tvångsmedel finns det snarare värre problem. Även om jag har respekt
            för att man ser denna möjlighet är det oerhört viktigt att diskutera
            frågan. Det är viktigt att lyfta fram att buggning inte är en
            lösning och att det är inte någon större skillnad i uppklarningsprocenten
            för svensk och dansk polis -
          </note>
          <note>
            trots att dansk polis får använda buggning.
          </note>
          <note type="speaker">
            Anf. 133 GUNNEL WALLIN (c) replik:
          </note>
          <note>
            Fru talman! Först var det frågan om att bereda domare möjlighet
            att delta i utbildning och fortbildning. Ett av problemen kan
            vara att de anser att de inte har tid. Balanserna växer. Vi vet
            vilken övertid många domare har och att de även tar helgerna till
            hjälp.
          </note>
          <note>
            Sitter man med balanser som är väldigt stora kanske man inte
            prioriterar en fortbildning. Den diskussionen finns - det är jag
            väl medveten om. Men jag tycker inte att det uttalande som gjordes
            i TV-
          </note>
          <note>
            programmet Uppdrag granskning håller, nämligen att detta störde
            och påverkade situationen. Jag tycker inte att man ska tvinga
            fram något, men man kan uppmana till det. Man måste använda sitt
            sunda förnuft och inse att det är viktigt att ha den här kompetensen.
          </note>
          <note>
            När det gäller den andra frågan, om buggning, vill jag säga att
            jag inte har gjort några jämförelser med
          </note>
          <note>
            Danmark. Det har jag inte gjort. Men jag vill säga att det inte
            bara är buggning som behövs utan också samarbete. Det är också
            viktigt att det finns personer, dvs. tillräckligt många poliser
            som kan hantera detta och som får göra det utan att störas av
            att ständigt få andra uppgifter.
          </note>
          <note>
            Buggningen är ett viktigt verktyg. Jag väntar på att förslaget
            om detta ska komma. Det ska inte behöva ta så lång tid.
          </note>
          <note type="speaker">
            Anf. 134 ALICE ÅSTRÖM (v) replik:
          </note>
          <note>
            Fru talman! När det gäller buggning har jag respekt för Centerpartiets
            tankar om att detta ska vara effektivt. Jag har dock ytterligare
            en fråga till Gunnel
          </note>
          <note>
            Wallin: När man nu är beredd att ta till ytterligare tvångsmedel,
            kan inte Centerpartiet ens tänka sig att förstärka regleringen
            av rättssäkerheten när det gäller de tvångsmedel som redan finns
            i dag? Man säger ju att man vill ha bra rättssäkerhet när det
            gäller buggningen. Centerpartiet stöder inte något av de förslag
            som Vänsterpartiet har lagt fram för att reglera de tvångsmedel
            som vi har redan i dag.
          </note>
          <note>
            Sedan, fru talman, vill jag lyfta fram frågan om att driva in
            böter. Där har utskottet varit helt överens, och jag känner igen
            den beskrivning som Gunnel
          </note>
          <note>
            Wallin har givit, både vad avser konkurrensskäl och andra skäl.
            Nu har det tillsatts en utredare som ska lägga fram sitt förslag
            senast den 1 september.
          </note>
          <note>
            Från Vänsterpartiets sida har vi svårt att se hur man över huvud
            taget ska kunna lägga fram något förslag tidigare än den 1 september,
            även om vi delar uppfattningen att detta är en oerhört viktig
            fråga.
          </note>
          <note>
            Därför har vi valt att inte reservera oss. Vi avvaktar.
          </note>
          <note>
            Men vi tycker att det är självklart att man måste åtgärda detta.
          </note>
          <note type="speaker">
            Anf. 135 GUNNEL WALLIN (c) replik:
          </note>
          <note>
            Fru talman! Först och främst vill jag kommentera frågan om buggning.
            Vi har haft många synpunkter på den skrivelse om hemlig teleavlyssning
            som vi behandlar varje år. Vi har väntat oss att det skulle tas
            ett samlat grepp om detta. Det är vad jag väntar på, och jag hoppas
            att det kommer snart.
          </note>
          <note>
            När det gäller rättssäkerheten vill jag säga att den är otroligt
            viktig för Centerpartiet.
          </note>
          <note>
            Så till den sista frågan om trafikböterna: Det står i betänkandet
            att en utredare ska överväga behovet av att ändra det svenska
            regelverket. Då blir det väl en ny utredning. Det ser hopplöst
            ut, för det är bara utredning på utredning! Jag tycker att det
            är viktigt att göra en markering. Därför har vi stämt in i reservationen.
          </note>
          <note type="speaker">
            Anf. 136 JOHAN PEHRSON (fp):
          </note>
          <note>
            Fru talman! Processrätt är något som är väldigt komplicerat.
            De som har gått på juristprogrammet eller juristlinjen vet att
            det är en av de svåraste kurserna. Det kan inte göras till något
            ideologiskt eller politiskt slagfält.
          </note>
          <note>
            Det handlar om att väga samman effektivitet å ena sidan och rättssäkerhet
            å andra sidan, och om att försöka se till att det finns tillgång
            till att få rätt, både för den som kallas offer och har intresse
            av att det skipas rättvisa och för den som är i tvist med någon
            och vill kunna få rätt i sin sak.
          </note>
          <note>
            Man kan vid en internationell jämförelse konstatera att Sverige
            ligger ganska bra till. Det beror kanske just på att processrätten
            inte är något politiskt eller ideologiskt slagfält, utan det är
            en hel del vetenskap och forskning som styr utvecklingen. Vi kan
            se att vissa EU-länder som vi försöker ha ett samarbete med på
            det här området ligger lite efter oss. Jag tänker på
          </note>
          <note>
            Spanien och Grekland, där det har utspelat sig ganska omfattande
            händelser på sistone och där svenska medborgare har fått lida
            beroende på bristen på rätt i processen.
          </note>
          <note>
            Jag ska beröra några saker i detta betänkande som jag tycker
            är värda att lyfta fram. En sak är rätten att överpröva ett domslut.
            Jag tror att det var Ingemar
          </note>
          <note>
            Vänerlöv från kd som tidigare lyfte fram det faktum att ingen
            gör rätt alltid. Även de mest rättslärda och duktiga domare i
            svenska domstolar, och för den delen också nämndemän, kommer fram
            till fel domslut. Saker ändrar sig, och vittnen kommer på saker
            som de har glömt osv. Därför vill jag påstå att detta med överprövning
            och rätt att pröva en andra gång är extremt viktigt för rättssäkerheten.
          </note>
          <note>
            Här har det varit oroande att se hur man från regeringshåll tidigare
            gärna velat införa generella prövningstillstånd. Men man har tvingats
            backa. Nu är en ny vända på gång, och vi får se var det landar.
            Jag och Folkpartiet liberalerna skulle vilja gå åt andra hållet
            och återinföra rätten till överprövning i flera fall, för det
            är fundamentalt. Där tycker jag att rättssäkerhetsaspekten måste
            förstärkas.
          </note>
          <note>
            För att det ska skipas rätt krävs det också kompetens och god
            utbildning. Här har vi en bra utbildning i
          </note>
          <note>
            Sverige. Men när man väl börjar på ett arbete inom de rättsvårdande
            myndigheterna är det ofta dåligt med resurser. Vi kan prata hur
            mycket som helst om utbildningsinsatser inom polisen, åklagarväsendet,
            domstolarna och kriminalvården, men det är alltid så att cash
            is king. Finns det inga pengar är det svårt att leverera den kompetenshöjning
            som behövs när det inte ens i dag finns domare som kan döma i
            mål. Det finns vakanser på en hel del håll, och domarförsörjningen
            är en stor utmaning framöver.
          </note>
          <note>
            Jag vill understryka att det finns en betydande brist på metod
            på några områden. Därför står vi bakom reservation nr 6 som handlar
            om våld mot kvinnor. När jag besöker rättsvårdande myndigheter
            på olika håll tycker jag att det finns stora luckor och behov,
            som ganska lätt kan fyllas med bra utbildning.
          </note>
          <note>
            Sedan ska jag beröra två områden där jag tycker att balansen
            mellan effektivitet och rättssäkerhet behöver justeras. Jag kan
            inte bara stå här och kräva mer och mer pengar. Jag sade nyss
            att cash is king, och det är helt rätt. Folkpartiet vill skjuta
            till mer pengar till de rättsvårdande myndigheterna, därför att
            vi tror att det behövs.
          </note>
          <note>
            Det är också min skyldighet att peka på områden där man kan balansera
            annorlunda och där man kan vara beredd att öka effektiviteten.
            Risken är att det skulle kunna ske på rättssäkerhetens bekostnad,
            men det behöver inte vara så. Då vill jag gärna lyfta fram detta
            med strafföreläggande, därför att jag tycker att det kan vara
            intressant att utreda det. Jag säger inte exakt hur det ska vara,
            men man kan se över om det kan vara aktuellt vid vissa artbrott,
            där det finns i stort sett standardiserade påföljder som döms
            ut i domstolarna. Argumentet är då att det är så bra att man kommer
            till domstolen eftersom det är en så skrämmande process och man
            där minsann ska inse brottets allvar. Men jag tror att även om
            det skulle vara en månads fängelse skulle effektiviteten vara
            större om man fick ett snabbt straff. Dessutom går det alltid
            att överklaga innan domen har vunnit laga kraft.
          </note>
          <note>
            Det andra området där jag talar i riktning mot en utredning gäller
            vittnen. Jag har en reservation om vittnesproblematiken över huvud
            taget. Jag är oroad över att se att så många människor väljer
            att inte gå till domstol när de blir kallade. Det är verkligen
            ett rättssäkerhetsproblem att vittnen till så många brott av olika
            skäl inte vågar träda fram därför att man är rädd för repressalier
            och hot etc.
          </note>
          <note>
            Därför är det glädjande att vi nu har kunnat enas -
          </note>
          <note>
            det är nästan total enighet - om hårdare tag mot övergrepp i
            rättssak. Det är nödvändigt, för det är ett hot mot hela samhället.
          </note>
          <note>
            Det handlar om så enkla saker som att en person som kommer till
            en domstol för första gången kan bli livrädd inför det faktum
            att den tilltalades försvarare börjar ifrågasätta vittnets eget
            leverne och vandel vid det tillfälle när han har sett något eller
            ska vittna om något. Det kan vara en jättejobbig upplevelse. Dessutom
            sitter man i samma rum, osv. Här händer det en del, och det är
            glädjande att man ändå någon gång år
          </note>
          <note>
            2004 ska ha vittnesstöd vid alla domstolar. Men vi i
          </note>
          <note>
            Folkpartiet liberalerna tycker att det kunde gå fortare.
          </note>
          <note>
            Så har vi de extrema fallen, där det är svårt att få vittnen.
            Där är frågan ifall man ska kunna pröva att de människor som är
            djupt insyltade i mycket allvarlig organiserad brottslighet på
            något sätt ska kunna få lägre straff om de lägger alla kort på
            bordet. Det kallas bestämt för kronvittne. Detta är verkligen
            inte okomplicerat. Det som jag skriver i min reservation handlar
            om att det ska vara domstolsprövning och att alla de rättssäkerhetsspärrar
            som man kan lägga in i detta system ska finnas.
          </note>
          <note>
            Det finns naturligtvis risker och negativa saker med detta. Men
            det ska ställas mot att det finns hur mycket allvarlig brottslighet
            som helst, som finns där oavsett buggning m.m. Man får inga vittnen,
            och det hela kan aldrig leda till en fällande dom.
          </note>
          <note>
            I dagarna nu diskuteras kampen och kriget mot karteller - de
            som vill förstöra vår marknadsekonomi i Sverige och andra länder.
            Man resonerar i termer av att den som uppger att han eller hon
            har varit med i en asfaltskartell, för att ta ett aktuellt exempel,
            ska få lägre bestraffning för att man lägger alla korten på bordet
            och erkänner. Detta är ingenting annat än kronvittne för företag.
          </note>
          <note>
            Jag vill lyfta fram det här, för jag tror att vi måste gå i den
            här riktningen och undersöka det hela. Jag säger inte att det
            absolut ska vara så här, men jag tror att vi måste balansera effektivitet
            och rättvisa. För mig ligger alltid den yttersta rättssäkerheten
            i möjligheten att överklaga.
          </note>
          <note>
            När det gäller buggning är det glädjande att regeringen tar så
            pass god tid på sig. Detta är otroligt komplicerade frågor, och
            från liberalt håll tycker vi inte att det får komma en ny proposition
            som saknar de enormt viktiga rättssäkerhetsgarantierna. Det är
            möjligt att det kommer att ta något år till, men vi är beredda
            att vänta på att det förslag som i så fall kommer inte hotar oskyldiga
            individer och kränker deras rättigheter.
          </note>
          <note>
            Jag har också en reservation om personliga tvångsmedel. Jag tycker
            att man ser mycket som är otillfredsställande när man t.ex. är
            ute på LVM-hem inom missbrukarvården. LVM betyder lagen om vård
            av missbrukare, och här är människor tvångsomhändertagna därför
            att de är grovt och gravt narkotikaberoende och desperata och
            förstör sitt eget liv. Det finns i dag svåra gränsdragningsproblem
            när det gäller vilken kroppsvisitation man ska få göra. Vi vet
            att det förekommer att missbrukare plockar med sig sprutor, kanyler
            och andra saker som kan användas i hotsituationer. Det händer
            också att människor rymmer på grund av att de har med sig dessa
            tillhyggen.
          </note>
          <note>
            Dessutom är det otillfredsställande i sig att det finns så många
            begrepp: kroppsvisitation, kroppsbesiktning och ytlig kroppsbesiktning.
            Det finns olika resonemang i olika förarbeten.
          </note>
          <note>
            Jag vill också lyfta fram frågan om beslag. Det är häpnadsväckande
            när polisen i praktiken tvingas abdikera när det gäller villainbrott
            och andra saker på grund av resursbrist och svårigheter att komma
            någonstans med utredningar. Det är trist att man inte i ökad omfattning
            kan ta i beslag det som man i praktiken vet är stöldgods, men
            där det saknas en målsägande som gör anspråk på egendomen - oavsett
            om det är rakhyvlar, kaffebryggare eller något annat som man har
            tagit i stöldräder. Här tycker jag inte att rättssäkerheten blir
            lidande om man under något längre tid kan ha godset i beslag.
            En person kan ju leda i bevis att det är hans eller hennes rakhyvlar,
            kaffebryggare eller vad det nu kan vara. Jag tycker alltså att
            det krävs ökad aktivitet från riksdag och regering här.
          </note>
          <note>
            På området som handlar om barnrätt och process har jag ingen
            reservation. Det är svåra fall, där vi inom processrätten har
            att hantera konflikter mellan föräldrar när det gäller vem som
            tar hand om deras barn. Jag tror att detta nödvändigtvis kommer
            att bli en viktig debatt för oss att föra i den här kammaren framöver.
            Det finns så många processer där barnen används som slagträn,
            och den svenska processordningen för de här fallen, där det ska
            sitta en skicklig jurist och döma, är någorlunda omodern. Det
            handlar i stället bara om att sätta upp fingret i luften och försöka
            se vem av föräldrarna som verkar minst knäpp och som minst använder
            barnet som slagträ. Men detta får vi återkomma till en annan gång.
          </note>
          <note>
            Fru talman! För tids vinnande yrkar jag bifall bara till reservation
            2 under punkt 2, men jag står självfallet bakom samtliga mina
            reservationer till betänkandet.
          </note>
          <note type="speaker">
            Anf. 137 KIA ANDREASSON (mp):
          </note>
          <note>
            Fru talman! Jag ska prata om advokaternas arvodesanspråk när
            de utses som offentliga försvarare, om sakkunskapen vid våra domstolar
            när det gäller barnens situation och till slut om domarjäv. Om
            jag hinner ska jag också kommentera övriga talares anföranden.
          </note>
          <note>
            Miljöpartiet har reservationer i de ämnen som jag har nämnt,
            men jag yrkar bifall bara till reservation
          </note>
          <note>
            12.
          </note>
          <note>
            Sedan rättshjälpslagen ändrades i december 1997
          </note>
          <note>
            finns i dag två parallella system i rättshjälpen. Vi har det
            privata rättsskyddet, som ska täckas inom hemförsäkringen, och
            den offentliga rättshjälpen, som till
          </note>
          <note>
            95 % går till offentligt utsedda advokaters biträdesarvode. Under
            en tioårsperiod har advokaternas timarvoden ökat med dubbelt så
            mycket som konsumentprisindex, som räknas av SCB, under samma
            period.
          </note>
          <note>
            Redan mycket blygsamma förändringar när det gäller timersättningen
            ger kraftiga förändringar i den totala kostnadsnivån. Timkostnadsnormens
            utveckling under det senaste tiotalet år har varit orsak till
            en stor del av den ökande belastningen på rättshjälpsanslaget.
          </note>
          <note>
            Offentliga försvarare och biträden har enligt rättegångsbalken
            rätt till skälig ersättning för arbete, tidsspillan och utlägg.
            Timkostnadsnormen föreslås av
          </note>
          <note>
            Domstolsverket och fastslås av regeringen. Tidsspillan kan noggrant
            redovisas, liksom kvitton på utlägg som gjorts.
          </note>
          <note>
            Det är de enskilda domstolarna, fru talman, som ska godkänna
            kostnaderna i samband med slutpläderingen i ett ärende. Domstolarna
            har att avgöra om anspråken är skäliga. Domstolarna detaljgranskar
            inte anspråken utan bedömer uppdragets art och omfattning, skicklighet
            och omsorg samt tid som nedlagts.
          </note>
          <note>
            Domstolarna kan skära ned kostnaderna, och Domstolsverket kan
            göra en extra kontroll. Detta förekommer.
          </note>
          <note>
            Men vid begäran om ersättning behöver advokaterna normalt sett
            inte visa upp kvitton för eventuella utlägg. Det nämns ingenting
            om kvitton i Domstolsverkets föreskrifter om brottsmålstaxa i
            tingsrätt och hovrätt. Det saknas stöd i någon författning för
          </note>
          <note>
            Domstolsverket att meddela föreskrifter med innebörden att kvitto
            ska uppvisas för att ersättning ska kunna utgå av allmänna medel.
          </note>
          <note>
            Nämndemännen vid våra domstolar som är med i bedömningen av skäligheten
            av advokaters arvode blir osäkra och överlämnar oftast frågan
            till ordföranden att bedöma. Underlaget för bedömningen är oftast
            svårhanterligt.
          </note>
          <note>
            Jag anser att kontrollen av arvodenas storlek många gånger görs
            summariskt. De flesta andra yrkeskategorier måste redovisa sina
            arvoden mycket noggrannare. Domstolarna har olika synsätt, där
            vissa är strängare än andra. Domstolsverket gör ej heller löpande,
            djupare kontroller. Jag anser att det finns för många kriterier
            som är luddigt utformade. Det finns utrymme för godtycke, och
            kriterierna blir omöjliga att kontrollera.
          </note>
          <note>
            Klienternas önskan om speciella advokater som har gjort sig kända
            genom medierna fördyrar också rättshjälpen som tas ut av offentliga
            medel. En eftersökt försvarsadvokat har ofta flera mål samtidigt
            och väldigt trångt i sin kalender. Denna får då styra rättegångarna.
            För att undvika förseningar måste domstolarna då godkänna ökade
            omkostnader.
          </note>
          <note>
            Jag anser att rätten att välja advokat självfallet ska finnas,
            men inte om den utsedda advokaten inte har tid. Då måste en annan
            utses utan tidsspillan. Ej heller ska extraordinära insatser som
            fördyrar förhandlingen godkännas på grund av att advokaterna är
            överbokade.
          </note>
          <note>
            De instanser som har till uppgift att ansvara för tillsyn och
            uppföljning på rättshjälpsområdet har inte lyckats. Ingen myndighet
            ansvarar för att kostnaderna hålls nere. Ej heller Rättshjälpsmyndigheten
            gör djupgående kontroll av advokaters ersättningsanspråk, utan
            visar brister i redovisningen av de ekonomiadministrativa rutinerna,
            vilket även konstateras av RRV.
          </note>
          <note>
            Jag anser att en översyn av detta ersättningssystem för den offentliga
            rättshjälpen ska göras.
          </note>
          <note>
            I samband med översynen av ersättningssystemet ska man också
            särskilt uppmärksamma behovet av en tydlig kostnadsredovisning.
          </note>
          <note>
            När medierna tog upp detta ämne var det mycket strålkastarljus
            på advokaters ersättningsanspråk. Flera partiers ledamöter uttalade
            sig, och de tyckte i stort sett det som jag har framfört här nu.
          </note>
          <note>
            Men när vi nu kommer att behandla den motion som jag har skrivit
            om detta, och även andra partiers företrädare har skrivit motioner
            om detta, så är jag ensam kvar.
          </note>
          <note>
            Jag kommer ihåg att den socialdemokrat som ofta uttalar sig om
            etik och moral talade om detta i skarpa ordalag. Men nu är det
            ingen som tycker att detta ska ses över.
          </note>
          <note>
            Den andra frågan gäller sakkunnigförhör i mål som rör barn samt
            barnkompetens i våra domstolar.
          </note>
          <note>
            Barn är ju ofta huvudpersoner vid konflikter - vårdnad, boende,
            umgänge, tvångsvård, överflyttning enligt lag om erkännande och
            verkställighet av utländska vårdnadsavgöranden, m.m. Juristerna
            saknar i de flesta fall utbildning om barns utveckling. Det är
            viktigt att känna till att individuella skillnader mellan barn
            i samma ålder kan vara stora. Det handlar alltså inte bara om
            barns ålder utan även om deras mognad.
          </note>
          <note>
            Domstolen måste också kunna förstå hur ett barn uppträder och
            uttrycker sig när det befinner sig i kris, vilket i stort sett
            alltid är fallet i mål som rör barn.
          </note>
          <note>
            Domaren ska i många fall bedöma vad som är barnets bästa. För
            att kunna göra det korrekt krävs att domaren har utbildning som
            omfattar sådant som ett barns intellektuella funktioners utveckling
            och tänkande samt behovet av en trygg miljö. Det krävs inlevelseförmåga
            för att se situationen från ett barns perspektiv. De domare som
            ska handlägga mål som rör barn bör därför genomgå en utbildning
            för att inhämta kunskaper. Andra talare har också tagit upp detta.
          </note>
          <note>
            Och vad gör man med sådana domare som vägrar? Ja, de ska inte
            få sitta som domare i sådana mål. Det är ju självklart. Man måste
            kräva att det finns ett intresse att ta till sig denna kunskap.
          </note>
          <note>
            Miljöpartiet har en reservation just om sakkunskapen när det
            gäller barn och om att ta in experter och utlåtanden. Och det
            sägs i betänkandet att denna möjlighet redan finns i dag. Men
            jag undrar ändå hur detta tillämpas och hur ofta som dessa möjligheter
            används. I verkligheten uppvisas en annan bild, trots att det
            finns möjligheter. Så är det hela tiden med våra utskottsbetänkanden,
            att det finns möjligheter men att verkligheten sedan visar upp
            en annan sida.
          </note>
          <note>
            Jag ska säga något om domarjäv. Jag tycker generellt beträffande
            jäv att frågor som uppkommer inom en yrkeskategori inte ska utredas
            av kolleger inom samma yrkeskategori. Det ska vara skilda väggar.
            Det gäller också poliser och åklagare. Prövning av domarjäv utförs
            av andra domare. Motivering lämnas inte när det gäller ett ogillande.
            Dessutom överklagas en prövning till hovrätt, och den hovrätten
            har utsett de första domarna som ska pröva fallet. Och detta kan
            ju inte vara riktigt, utan jag tycker att dessa regler ska ses
            över.
          </note>
          <note>
            Fru talman! När det gäller alla andra frågor som har tagits upp
            här vill jag bara nämna beträffande hemliga tvångsmedel att Miljöpartiet
            tycker att det finns suddiga gränser. Det är inte tillräckligt
            reglerat i lag, och den parlamentariska kontrollen är bara summarisk.
            Insynen och kontrollen måste bli mycket bättre. Det står att det
            måste råda balans mellan rättssäkerheten och effektivitetskravet.
            För att förstärka rättssäkerheten behövs det en utredning som
            ser över tvångsmedlen och förbättrar statistiken. Det ska regleras
            i lag, och överskottsinformationen ska regleras.
          </note>
          <note>
            Och framför allt, fru talman, måste ett oberoende kontrollorgan
            se över detta i fråga om integritetsfrågor.
          </note>
          <note>
            Det är många partier som vill införa ytterligare tvångsmedel
            och som tycker att buggning ska bli det medel som ska lösa många
            problem. Men uttalanden om att brottsligheten blir grövre, att
            den ökar och att den är gränsöverskridande har vi hört så många
            gånger, men det finns ingen tillförlitlig statistik om detta.
          </note>
          <note>
            Om man antar att det är på detta sätt måste man också se på bakomliggande
            faktorer. Varför blir det på detta sätt?
          </note>
          <note>
            Det står numera i regeringens alla skrifter att den fria rörligheten
            inom EU har ökat brottsligheten. Men i stället för att införa
            fler integritetskränkande tvångsmedel måste vi fråga oss om vi
            kan göra någonting annat i förebyggande syfte. Är det något fel
            på strukturerna? Men den analysen görs aldrig här av de partier
            som hela tiden kräver fler tvångsmedel.
          </note>
          <note>
            Vi hade en stor debatt om införande av hemlig kameraövervakning
            i samma stil som för buggning.
          </note>
          <note>
            Det infördes trots att Miljöpartiet var emot det. Men har detta
            blivit så effektivt som det sades att det skulle bli?
          </note>
          <note>
            När det gäller processrätten som vi debatterar här i dag säger
            Folkpartiets representant här att andra EU-
          </note>
          <note>
            länder brister i fråga om detta, och sedan räknar han upp ett
            antal länder. Men ändå står Folkpartiet alltid bakom lagförslag
            där alltmer av rättsområdet blir EU-
          </note>
          <note>
            gemensamt och överstatligt. Även processrätten kommer i fråga
            och i synnerhet rättssäkerheten.
          </note>
          <note>
            Regeringen uttalar att vi ska ha fullständigt förtroende för
            och lita på de andra EU-länderna. Det är det som är basen i hela
            processen på det rättsliga området när hela tredje pelaren, rättsområdet,
            nu ska övergå till överstatlighet. Hur går det då med dessa brister
            i processerna i de andra länderna och det ömsesidiga och fullständiga
            förtroendet?
          </note>
          <note>
            Miljöpartiet känner sig snart som det enda partiet här i riksdagen
            som kritiskt granskar den här processen, hur vi överförs så snabbt
            och på alla områden inom tredje pelaren, utan analyser. Jag tycker
            att det är bra att Folkpartiet tog upp detta och att vi diskuterar
            just dessa frågor.
          </note>
          <note type="speaker">
            Anf. 138 JOHAN PEHRSON (fp) replik:
          </note>
          <note>
            Fru talman! För Kia Andreasson är lösningen på denna problematik
            att Sverige ska ut ur EU eller något liknande. Min lösning är
            att vi måste samarbeta mer. Jag säger inte att vi kommer att vinna
            varenda strid. Men alternativet är ju att samarbeta mindre.
          </note>
          <note>
            Även om vi går ut ur EU tänker väl Kia Andreasson inte förbjuda
            människor att resa till Spanien eller till
          </note>
          <note>
            Grekland? Hon kan göra vad hon vill för att förbjuda att den
            globala narkotikahandeln bara drivs av tunga internationella ligor.
            Men om man ska komma åt detta måste det till samarbete. Då har
            man detta samarbete inom EU eller utanför EU. Men om man har ett
            samarbete måste man likväl ge och ta. Detta är verkligen inte
            okomplicerat. Men alternativet är ju sämre. Om Kia Andreasson
            tycker att Sverige ska gå ut ur EU, vilken arena har man då att
            påverka t.ex.
          </note>
          <note>
            Spanien och Grekland på?
          </note>
          <note type="speaker">
            Anf. 139 KIA ANDREASSON (mp) replik:
          </note>
          <note>
            Fru talman! Johan Pehrson, vi i Miljöpartiet har aldrig varit
            emot samarbete. Det har vi förespråkat i alla lägen. Samarbete
            är bra, inte bara i EU utan med de nordiska länderna och globalt.
            Självklart ska vi samarbeta. Och det har vi i Sverige gjort inom
            rättsväsendet hela tiden. Men detta är inte samarbete mellan självständiga
            stater i tredje pelaren som jag nu pratar om, utan det är överförande
            till organ i ett annat EU-land som ska bestämma över hur vi ska
            ha det inom rättsväsendet beträffande straffrätt, processrätt,
            osv. Det är det som vi tycker inte är tillräckligt diskuterat
            innan vi gör det.
          </note>
          <note type="speaker">
            Anf. 140 JOHAN PEHRSON (fp) replik:
          </note>
          <note>
            Fru talman! Det är inte en helt riktig beskrivning.
          </note>
          <note>
            Makten förs över till ministerrådet, kommissionen och parlamentet
            i den lagstiftningsprocessen, så att det ingår i gemenskapsrätten,
            dvs. att vi gemensamt ska stifta lag om detta. Då försvinner väl
            inte Sverige? Sverige företräds ju av en regering som gör sitt
            bästa för att föra Sveriges talan, men inte alltid tillräckligt,
            tycker Folkpartiet liberalerna.
          </note>
          <note type="speaker">
            Anf. 141 KIA ANDREASSON (mp) replik:
          </note>
          <note>
            Fru talman! Jag vill inte att ministrarna ska bestämma över lagförslag
            som har direkt effekt här i
          </note>
          <note>
            Sverige. Det tycker jag är ett område som vi ska behålla här
            i parlamentet, där vi ledamöter ska ha åsikter och kunna debattera.
            Det är där skillnaden är,
          </note>
          <note>
            Johan Pehrson.
          </note>
          <note>
            Anf. 142 ANN-MARIE FAGER-
          </note>
          <note type="speaker">
            STRÖM (s):
          </note>
          <note>
            Fru talman! Som framgår här behandlar vi nu betänkande JuU7 Processrättsliga
            frågor med ett antal motionsyrkanden från motioner som väckts
            under allmänna motionstiden åren 2000 och 2001.
          </note>
          <note>
            Många av de 29 yrkanden som föreligger i detta betänkande tittar
            regeringen redan på. Det pågår såväl utredningar som beredningar
            på Justitiedepartementet. Dessa yrkanden avstyrker vi socialdemokrater
            i väntan på beredningsarbetet. Andra yrkanden avstyrker vi med
            stöd i att kraven redan är tillgodosedda, eller av det skälet
            att skilda uppfattningar föreligger.
          </note>
          <note>
            Med andra ord, fru talman, yrkar jag bifall till utskottets förslag
            i betänkandet och avslag på samtliga reservationer.
          </note>
          <note>
            Jag har dock valt att kommentera några av reservationerna.
          </note>
          <note>
            Vad gäller detta med beredning på departementet anser vi socialdemokrater
            att det inte finns någon som helst anledning att föregå det arbete
            som pågår. Det gäller reservation 3 om generellt prövningstillstånd,
            reservation 20 om indrivning av böter, reservationerna 21, 22
            och 23 om hemliga tvångsmedel, reservation 28 om beslag och reservation
            29.
          </note>
          <note>
            Vad beträffar reservation 29 från Moderaterna,
          </note>
          <note>
            Kristdemokraterna och Centern om kameraövervakning i taxibilar
            är vi socialdemokrater mycket positiva till att regeringen har
            tillsatt en särskild utredning.
          </note>
          <note>
            Utredningen ska enligt direktiven undersöka om det är möjligt
            att utreda om det går att utforma en ordning för kameraövervakning
            i taxibilar som är acceptabel från integritetssynpunkt. Utredningen
            har också i uppgift att ta ställning till om övervakningen av
            Öresundsbron - vilken i dag sker med stöd av tillstånd från Länsstyrelsen
            i Skåne län - helt eller delvis bör författningsregleras särskilt.
          </note>
          <note>
            Vad beträffar den utredning som ser över regelverket angående
            utvidgning av möjligheterna att driva in böter från utländska
            åkare som begår trafikbrott i
          </note>
          <note>
            Sverige välkomnar jag ett kommande förslag om att utvidga denna
            möjlighet. Detta är ett krav som ofta ställs när man träffar människor
            ute på möten. Jag har tidigare framfört kravet till regeringen
            och är glad över att en särskild utredare har tillkallats för
            att se över regelverket. Utredningsuppdraget ska redovisas senast
            den 1 september i år.
          </note>
          <note>
            Som sagt: Vi socialdemokrater välkomnar förslaget men vill inte
            föregripa det arbete som pågår.
          </note>
          <note>
            Vad beträffar kompetensutveckling och barnfrågor, frågor om våld
            mot kvinnor, brottsoffer och miljöbrott samt frågor om utvecklingsstörda
            liksom utveckling av kulturkompetens är jag helt överens med reservanterna
            om vikten av kompetens. Ja, det är inte bara viktigt att denna
            kompetens finns, utan det är också en nödvändighet. Det är ett
            måste att kompetens inte bara finns utan också ökar hos alla i
            rättskedjan.
          </note>
          <note>
            Till skillnad från reservationernas innehåll känner jag en trygghet
            i det utvecklingsarbete som sker i dessa frågor. Myndigheterna
            är väl medvetna om nödvändigheten av att prioritera dessa frågor,
            och det görs också.
          </note>
          <note>
            Givetvis kan, och ska, detta göras bättre. Därför är det nödvändigt
            inte bara att berörda får möjlighet att utveckla sina kunskaper
            utan också att myndighetscheferna ser till att det blir en obligatorisk
            och återkommande fortbildning i dessa frågor.
          </note>
          <note>
            Fru talman! Jag känner mig helt lugn och är säker på att det
            här är ett prioriterat område - detta efter de direktiv som getts
            och de särskilda medel som avsatts just för detta arbete.
          </note>
          <note>
            Miljöpartiets reservation om ombudsarvode är också något som
            vi socialdemokrater ser allvarligt på.
          </note>
          <note>
            Som framgår av betänkandet är det av stor betydelse för tilltron
            inte bara till advokatkåren utan också till rättsväsendet i stort
            att de ersättningar som utgår framstår som rimliga och väl motiverade.
            Därför är det viktigt att domstolarna granskar de kostnadsräkningar
            som lämnats i t.ex. brottmål.
          </note>
          <note>
            Kristdemokraterna och Centerpartiet lyfter fram vikten av vittnesstöd
            och begär en snabbare handläggning och en separat översyn av samtliga
            domstolars lokaler. I frågan om rätten till vittnesstöd är vi
            helt överens. Det är för oss socialdemokrater en självklarhet
            att vittnen ska känna sig trygga. Skillnaden är bara att vi är
            realistiska och ger regering och domstolar möjlighet i tid att
            vidta de åtgärder som är nödvändiga.
          </note>
          <note>
            I januari överlämnade Brottsoffermyndigheten och Domstolsverket
            rapporten Vittnesstöd - En kartläggning av vittnesstödsverksamheten
            vid landets tingsrätter och hovrätter hösten 2001. Regeringens
            mål är att vittnesstödsverksamhet inom tre år inrättas vid landets
            samtliga tingsrätter och hovrätter där sådan verksamhet saknas.
          </note>
          <note>
            Brottsoffermyndigheten och Domstolsverket har av regeringen fått
            i uppdrag att dels ta fram en plan för hur regeringens mål kan
            uppnås, dels medverka till att vittnesstödsverksamhet inrättas
            där sådan verksamhet saknas.
          </note>
          <note>
            Domstolslokalernas utformning är föremål för en kontinuerlig
            översyn, och vid ombyggnader beaktas alltid behovet av särskilda
            väntrum för målsägande och vittnen.
          </note>
          <note>
            Jag anser att vi måste vara realistiska. En förändring pågår
            i den riktning som det ställs krav på, men det går inte att skynda
            mer än vad verkligheten medger. Jag är säker på att denna fråga
            har högsta prioritet.
          </note>
          <note>
            Fru talman! Det finns mycket mer att säga om detta betänkande,
            men för tids vinnande stannar jag här.
          </note>
          <note type="speaker">
            Anf. 143 MAUD EKENDAHL (m) replik:
          </note>
          <note>
            Fru talman! Det är märkligt att Ann-Marie Fagerström inte bemöter
            någon enda av de moderata reservationerna. Trots allt ska ju vi
            moderater vara Socialdemokraternas huvudmotståndare.
          </note>
          <note>
            Jag blev väldigt ledsen över att Ann-Marie Fagerström inte ens
            försöker bemöta oss på punkten om obligatorisk häktning - något
            som berör kvinnor. Det handlar ju om män som försöker våldföra
            sig på kvinnor. Man säger att man inte har tillräckligt med bevis.
            Karln går fri och blir inte häktad. Hur känner sig inte de kvinnor
            som får gå med sin rädsla medan karlarna går fria?
          </note>
          <note>
            Därför har jag ett par frågor till Ann-Marie Fagerström som står
            bakom detta betänkande. Jag avser då texten på s. 20. Där säger
            man: Jo, det går att genomföra obligatorisk häktning. Det kan
            ske om det föreligger risk för att gärningsmannen begår nya brott
            av samma slag. Gärningsmannen ska alltså få våldta kvinnan flera
            gånger. Man vet ju hur svårt det är att göra riskbedömningar när
            brottslingar som sitter i fängelse sedan ska ut därifrån. Vem
            är trovärdig?
          </note>
          <note>
            Vem ska vi lita på när det gäller att bedöma om karln tänker
            hoppa på kvinnan igen eller inte? Då väljer man att i stället
            låta karln gå fri. Hur ser Ann-Marie
          </note>
          <note>
            Fagerström på detta? Varför kunde inte ni socialdemokrater ansluta
            er till oss och utvidga det här regelverket med obligatorisk häktning?
          </note>
          <note>
            Anf. 144 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag vill inte medvetet göra Maud Ekendahl ledsen,
            men i motsats till henne blir jag inte direkt ledsen över att
            Moderaterna reagerar.
          </note>
          <note>
            Vad gäller detta med obligatorisk häktning lyssnade jag mycket
            väl till Maud Ekendahls anförande här inledningsvis. Maud Ekendahl
            frågade mig om jag inte har hjärta och känslor för dessa kvinnor.
          </note>
          <note>
            Självklart har jag i den frågan lika mycket hjärta och känslor
            som Maud Ekendahl och förhoppningsvis också alla andra i denna
            kammare har. Det är jätteviktigt att dessa kvinnor till varje
            pris skyddas. Där är vi alls inte oeniga.
          </note>
          <note>
            Det finns ju en lagstiftning. Maud Ekendahl har själv läst upp
            vad som står i lagtexten, så det behöver jag inte upprepa. Men
            att, som Moderaterna gör, gå så långt som till att tala om obligatorisk
            häktning är jag och socialdemokraterna i övrigt inte beredda att
            göra.
          </note>
          <note type="speaker">
            Anf. 145 MAUD EKENDAHL (m) replik:
          </note>
          <note>
            Fru talman! Jag tycker att när män begår brott mot kvinnor får
            vi på inget sätt stå på förövarnas sida. Ni socialdemokrater vill
            i andra avseenden verka för och stå på brottsoffrets sida på ett
            helt annat sätt. Vi ska vara tydliga och göra det i varje enskilt
            fall. I varje situation där vi kan hjälpa kvinnorna när de utsätts
            för våld ska vi stå på kvinnornas sida. Men ni sviker.
          </note>
          <note>
            Jag fick inte något svar på min fråga. Man kryper bakom sitt
            betänkande. Där står det: om det föreligger risk för att gärningsmannen
            begår nya brott. Därför vill jag återigen veta: Hur kan man göra
            den bedömningen? Man måste veta vad man vill i texten och inte
            bara ta texten som den är och hänvisa till den. Den är från förra
            året. Ni svarade likadant förra året. Då måste man ta reda på
            hur det går till, och hur det kan vara garanterat att de inte
            begår ett nytt brott.
          </note>
          <note>
            Det är det första.
          </note>
          <note>
            Jag vill passa på att fråga om indrivning av böter.
          </note>
          <note>
            Det tog Ingemar Vänerlöv upp också. Där har ni också passat.
            I fyra års tid har ni inte brytt er om att göra något, utan nu
            tillsätter man en utredning. Varför gör man inte det när det är
            högaktuellt utan bara gömmer sig bakom olika utredningar? Jag
            säger som
          </note>
          <note>
            Gunnel Wallin: Jag börjar bli trött på alla utredningar här i
            riksdagen.
          </note>
          <note>
            Anf. 146 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Vi socialdemokrater är mycket tydliga med att det
            ska vara skydd för kvinnor, precis som jag sade i förra replikskiftet.
            Vi pratar om kompetensutveckling. Det är en stor fråga att se
            till att vi förstärker den kompetens som behövs i de här frågorna.
            Och skulle vi behöva förstärka lagstiftningen ska vi självklart
            göra det, och vi har gjort det. Vi har lagstiftning om kvinnofrid,
            och det finns fler möjligheter till åtgärder när vi ser behov
            av det. Men jag ser inte som Maud Ekendahl, att det behövs en
            förändring i den här frågan i dag.
          </note>
          <note type="speaker">
            Anf. 147 GUNNEL WALLIN (c) replik:
          </note>
          <note>
            Fru talman! Jag skulle vilja fråga vad socialdemokraterna förespråkar,
            om domarna ska prioritera balanserna eller fortbildningen i den
            sits som de nu har.
          </note>
          <note>
            Balanserna ökar så kraftigt att man kanske föredrar att åtgärda
            det i stället för att åka på en utbildning.
          </note>
          <note>
            När det gäller att kräva in trafikböterna finns det redan ett
            avtal med de nordiska länderna, och det fungerar alldeles utmärkt.
            Det skulle inte vara så svårt att sträcka det till andra länder,
            t.ex. EU-
          </note>
          <note>
            gemenskapen.
          </note>
          <note>
            En tredje sak om vittnesstöd där Ann-Marie Fagerström sade att
            vi från Centern hade reserverat oss, men det har vi inte. Vi har
            också insett verkligheten.
          </note>
          <note>
            Även om det är en viktig och behjärtansvärd fråga handlar det
            här om frivilligorganisationer som ställer upp. Därför får man
            vara glad och tacksam för att det finns människor som ställer
            upp och eldsjälar som driver detta. Men vi har inte reserverat
            oss, det var ett missförstånd.
          </note>
          <note>
            Anf. 148 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Första frågan från Gunnel Wallin gäller balanserna
            och fortbildning. Jag kan svara att jag inte vill prioritera det
            ena före det andra. Jag tycker att det här är jätteviktiga frågor.
            Jag tillhör själv Domstolsverkets styrelse. Vi hade styrelsemöte
            så sent som i måndags där båda dessa frågorna diskuterades väldigt
            livligt. Det är ett problem med balanserna, och det är vi medvetna
            om, och det måste åtgärdas. Jag vet att domstolarna ute i landet
            jobbar mycket aktivt med det, mycket föredömligt, vill jag påstå.
            Likväl måste fortbildningen bli ett måste. Jag säger ett måste,
            för jag vill inte göra någon tvingande grej av det, för då tror
            jag ännu mindre att domare tar till sig den kompetensutbildning
            som de både är i behov av och ska ta till sig. Däremot måste cheferna
            ta det här på större allvar och se till att man går på de utbildningar
            som erbjuds. Jag var glad när jag hörde att en företrädare för
            Domstolsverkets styrelse sade att det är obligatoriskt med utveckling
            av kompetensen om brott mot kvinnor, utsatta barn osv. Det är
            ett obligatorium. Jag vill inte ställa det ena mot det andra,
            utan det är två jätteviktiga frågor.
          </note>
          <note type="speaker">
            Anf. 149 GUNNEL WALLIN (c) replik:
          </note>
          <note>
            Fru talman! Jag litar naturligtvis på Ann-Marie
          </note>
          <note>
            Fagerström när hon säger att hon kommer att fortsätta att driva
            de här frågorna i Domstolsverkets styrelse och här i riksdagen.
            Men den verklighet som domarna sitter i är att de har de här balanserna
            och arbetar övertid, och de måste också ges en möjlighet. Jag
            tror att det handlar om både resurser och ett starkt ledarskap.
            Men vi är överens om att vi inte behöver ta till någon tvingande
            åtgärd, utan det är någonting man måste inse.
          </note>
          <note>
            Jag ställde även en fråga om böterna. Kan jag då få spä på med
            ytterligare en när det gäller kompetensen om utvecklingsstörda.
            FIB, som är en frivilligorganisation, försöker nu att förbättra
            den. Är det den vägen vi ska gå? Det är klart att det är tacksamt,
            men jag tycker att vi måste möta det från myndigheters sida också.
          </note>
          <note>
            Anf. 150 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag är glad att vi är överens och medvetna om arbetsbelastningen
            på domstolarna. Vi måste se väldigt allvarligt på det. Det handlar
            inte enbart om det - och det har jag fått bekräftelse på av även
            domarna själva - utan det handlar tydligen också om attityd, att
            verkligen se till att gå på en utbildning.
          </note>
          <note>
            Det är viktiga frågor som lyfts upp, och det kan vi inte blunda
            för.
          </note>
          <note type="speaker">
            Anf. 151 ALICE ÅSTRÖM (v) replik:
          </note>
          <note>
            Fru talman! Jag har två frågor till Ann-Marie Fagerström. Den
            ena handlar om kompetensutveckling, där jag i stort är överens
            med Ann-Marie Fagerström.
          </note>
          <note>
            Det pågår ett väldigt brett arbete inom rättsväsendet på många
            områden.
          </note>
          <note>
            Men det finns ett område där det faktiskt har skett otroligt
            lite, och det handlar just om kulturkompetens.
          </note>
          <note>
            Jag blir, fru talman, väldigt förvånad över att Socialdemokraterna
            inte var beredda att lyfta fram det, eftersom Socialdemokraterna
            har regeringsföreträdare som i samband med mordet på Fadime har
            lyft fram frågan om hur polisen och rättsväsendet bemöter unga
            flickor med annan kulturell bakgrund, deras rädsla när de blir
            hotade av sina fäder och bröder. Vi har haft ministrar som mycket
            tydligt har uttalat att det hos rättsväsendet och polis fullständigt
            saknas kompetens. Det är just kulturkompetens som saknas.
          </note>
          <note>
            Och där man har sagt att detta måste utvecklas.
          </note>
          <note>
            Därför blir jag förvånad när Socialdemokraterna, och även övriga
            partier, inte valde att ställa sig bakom reservationen. Det blev
            ytterligare bara Centerpartiet och Miljöpartiet som fanns med
            på denna.
          </note>
          <note>
            Nästa fråga gäller hemliga tvångsmedel. I Buggningsutredningen
            påpekades att det saknades en hel del rättssäkerhetskrav på det
            som vi har i dag och att man behöver ha en oberoende utvärdering
            också av effektiviteten. Är inte Ann-Marie Fagerström beredd att
            driva fram åtminstone de förändringar som togs upp i utredningen
            för att förbättra på det område som redan existerar i dag?
          </note>
          <note>
            Anf. 152 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag får väl säga att jag inte tycker att det behövdes
            någon reservation i frågan. Jag trodde att Alice Åström och jag,
            Socialdemokraterna och
          </note>
          <note>
            Vänsterpartiet, är väldigt överens i frågan om kulturkompetens.
            Jag fick också bekräftat vid Domstolsverkets styrelse i måndags
            att man är helt överens - precis som vi från Socialdemokraterna
            tycker och Alice Åström lade fram här i kammaren - om att det
            är brist på kompetens, att den måste ökas. Det sade jag i mitt
            inlägg. Skillnaden mellan Alice
          </note>
          <note>
            Åström och mig, Vänstern och Socialdemokraterna, i den här frågan
            är att jag inte är rädd för att det inte görs något. Jag känner
            inte att det behövs en reservation om detta, utan underlaget är
            tillräckligt. Regeringen satsar på det här inom många delar av
            rättsväsendet, i hela rättskedjan och även utanför. Det gäller
            socialförvaltning och många andra myndigheter i samhället där
            det är viktigt att de här frågorna lyfts upp. Jag har ingen rädsla
            inför det. Därmed har vi socialdemokrater inte företrätt den motion
            som vi lade. Vi har inga skilda uppfattningar där, Alice
          </note>
          <note>
            Åström och jag, jag är övertygad om det.
          </note>
          <note type="speaker">
            Anf. 153 ALICE ÅSTRÖM (v) replik:
          </note>
          <note>
            Fru talman! Ann-Marie Fagerström får väl svara på frågorna om
            rättssäkerheten när det gäller hemliga tvångsmedel i nästa replikskifte.
          </note>
          <note>
            Men, fru talman, när det gäller våld mot barn och kvinnor vet
            jag att det både inom kriminalvården,
          </note>
          <note>
            Riksåklagaren och i polisutbildningen har tagits fram mycket
            material och att det pågår en mängd vidareutbildningar på det
            här området. Men just när det gäller kulturkompetens har jag inte
            sett att något material fram framtaget, och jag har inte sett
            några utbildningar inom rättsväsendet. Det är möjligt att det
            räcker med att regeringen har reagerat och sagt att det här ska
            lyftas fram efter den aktuella händelsen. Men just på det här
            området känner jag mig absolut inte trygg.
          </note>
          <note>
            Jag är rädd för att frågan kommer att falla bort när det här
            faller lite grann i glömska. Därför tycker jag att det är otroligt
            viktigt att vi här i riksdagen väldigt tydligt markerar att här
            måste det bli en förstärkning, att här måste material och utbildningar
            tas fram, att här måste det hända saker.
          </note>
          <note>
            Jag får väl hoppas att Ann-Marie Fagerström har rätt i att det
            kommer att hända saker och ting på området. Men jag känner mig
            inte lika trygg här som på de andra områdena.
          </note>
          <note>
            Anf. 154 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Det är, som jag sade här tidigare, också en attitydfråga.
            Jag är glad och kan tala om för
          </note>
          <note>
            Alice Åström och Vänsterpartiet att man ser den här frågan som
            väldigt angelägen och sätter värde på att lyfta fram den. Jag
            har fått bekräftat att det är på det sättet. Jag tycker, precis
            som Alice Åström säger, att det här inte är en fråga som bara
            ska tas upp nu därför att det har hänt saker i samhället under
            senare tid som gör att den blir belyst, utan denna fråga måste
            vi låta leva vidare på precis samma sätt som vi tidigare har gjort
            och gör fortsättningsvis vad gäller rasism. Det är jätteviktigt
            att vi lever med frågan, att den inte finns med tillfälligt i
            skolan på olika temadagar osv., utan den måste följas varje dag.
            Jag har ingen annan uppfattning om det.
          </note>
          <note>
            Vad gäller handmanövrerade TV-kameror tittar man på ytterligare
            lagregleringar när det gäller polisens arbetsmetoder. Då kommer
            säkerligen denna fråga att finnas med. Regeringen har den inte
            bara i sina tankar utan i arbete.
          </note>
          <note type="speaker">
            Anf. 155 INGEMAR VÄNERLÖV (kd) replik:
          </note>
          <note>
            Fru talman! Jag ställde en fråga till Ann-Marie
          </note>
          <note>
            Fagerström i mitt anförande tidigare men fick inget svar på den,
            så jag ställer den en gång till. Det handlar om dementas rättssäkerhet
            när det gäller kränkningar och förolämpningar. I dag finns det
            i lagen ingen uttrycklig reglering som gör att någon på grund
            av hög ålder eller sjukdom har möjlighet att till åtal ange ett
            brott som rör hans eller hennes person.
          </note>
          <note>
            Mot bakgrund av Gislavedsfallet, som jag tog upp tidigare, och
            mot bakgrund av nyheterna i dag, som talar om kraftigt ökade anmälningar
            om kränkningar och förolämpningar mot äldre och dementa, undrar
            jag vad Ann-Marie Fagerström anser bör göras åt den oacceptabla
            situationen att dementa kan förolämpas och kränkas utan möjlighet
            för samhället att reagera.
          </note>
          <note>
            Anf. 156 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Ingemar Vänerlöv tog tidigare i sitt anförande upp
            att justitieministern hade svarat på den här frågan. Jag vill
            inte säga att jag i alla avseenden har samma uppfattning som ministrarna
            så att jag direkt kan hänvisa till deras svar från talarstolar,
            men i det här fallet skiljer sig inte våra uppfattningar alls.
          </note>
          <note>
            Ingemar Vänerlöv redogjorde tydligt för den fråga som ministern
            hade svarat på.
          </note>
          <note>
            Om det är så att det visar sig att det finns brister är det klart
            att regeringen tittar på dem även i den här frågan.
          </note>
          <note type="speaker">
            Anf. 157 INGEMAR VÄNERLÖV (kd) replik:
          </note>
          <note>
            Fru talman! Om det är så att det finns brister, säger Ann-Marie
            Fagerström. Bevisligen finns det ju brister.
          </note>
          <note>
            Ann-Marie Fagerström och utskottsmajoriteten lutar sig mot ett
            frågesvar som justitieministern lämnade hösten 2000, där han säger
            att han ska följa rättstillämpningen och i lämpligt sammanhang
            ta upp frågan om det finns behov av lagändring i detta hänseende.
          </note>
          <note>
            Nu har vi fått reda på att antalet anmälningar om övergrepp mot
            äldre har ökat fem gånger på ett år i
          </note>
          <note>
            Stockholm. Anmälningarna har ökat väldigt mycket också i Västra
            Götaland. Kan det möjligen vara dags nu att se över det här? Anser
            Ann-Marie Fagerström att det mot bakgrund av alla dessa ökade
            anmälningar nu kan vara ett lämpligt sammanhang att ta upp frågan
            om behovet av lagändring i detta hänseende?
          </note>
          <note>
            Anf. 158 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag anser absolut inte att övergrepp mot äldre ska
            få förekomma på något sätt. Det är det första jag vill tala om.
            Det ska inte finnas något utrymme för sådant. Även här handlar
            det om kompetensutveckling för personal och möjlighet att få utvecklas
            i arbetet. Givetvis handlar det också om personaltäthet osv. Men
            det är klart att det här inte får förekomma.
          </note>
          <note>
            Jag litar faktiskt på ministern och på det svar han gav i det
            här fallet, om det så var år 2000 eller om det hade varit i går,
            för jag tycker att finns det ett behov så måste vi självklart
            ändra lagstiftningen. Det är ju en självklarhet. Som jag ser det
            finns inte det behovet i dag. Men jag hoppas och tror att man
            följer det. Jag inte bara tror utan känner att man gör det. Om
            det finns ett behov är det klart att departementet kommer med
            en förändring.
          </note>
          <note type="speaker">
            Anf. 159 INGEMAR VÄNERLÖV (kd) replik:
          </note>
          <note>
            Fru talman! Ann-Marie Fagerström håller med mig om att finns
            det behov ska man naturligtvis åtgärda det hela. Samtidigt säger
            hon att nu finns det inte det. Det förstår jag inte riktigt.
          </note>
          <note>
            Vi är ju klara över att det finns en lucka i lagstiftningen.
            Lagstiftningen är bristfällig på den punkten.
          </note>
          <note>
            Det medger t.o.m. justitieministern, och det framgår av betänkandet.
            Då påpekar jag en konkret situation, hur verkligheten ser ut,
            som tyder på att det verkligen finns behov. Och Ann-Marie Fagerström
            säger från riksdagens talarstol att det inte finns några behov.
            Jag förstår inte detta.
          </note>
          <note>
            Anf. 160 ANN-MARIE FAGERSTRÖM (s)
          </note>
          <note>
            replik:
          </note>
          <note>
            Fru talman! Jag kan bara säga till Ingemar Vänerlöv och denna
            kammare att Ingemar Vänerlöv missuppfattade mig om han uppfattade
            att jag sade att det inte finns ett behov på det sättet. Jag menar
            att enligt betänkandet som ligger framför oss föreligger det inget
            behov av att bifalla reservationen. Däremot förutsätter jag, och
            det är därför som jag kan svara som jag gör, att regeringen tittar
            på de brister som finns. Om man anser att det behövs förutsätter
            jag självklart att man kommer med ett förslag. Det är där vi skiljer
            oss åt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            11 § Särskild utlänningskontroll
          </note>
          <note>
            Föredrogs justitieutskottets betänkande 2001/02:JuU14
          </note>
          <note>
            Särskild utlänningskontroll (skr. 2001/02:54).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under 13 §.)
          </note>
          <note>
            12 § Godkännande av rambeslut om gemensamma brottsutredningsgrupper
            inom EU
          </note>
          <note>
            Föredrogs justitieutskottets betänkande 2001/02:JuU15
          </note>
          <note>
            Godkännande av rambeslut om gemensamma brottsutredningsgrupper
            inom EU (prop. 2001/02:71).
          </note>
          <note type="speaker">
            Anf. 161 KIA ANDREASSON (mp):
          </note>
          <note>
            Fru talman! Vi ska här godkänna ett rambeslut om gemensamma brottsutredningsgrupper
            inom EU.
          </note>
          <note>
            Först ska jag beklaga att det bara är tre partier som har anmält
            sig till den här debatten. Övriga partier finns inte med. Det
            är ett viktigt beslut som vi ska fatta.
          </note>
          <note>
            Utkast till rambeslut finns, men några förslag till lagändringar
            finns inte. Men det kommer att krävas ändringar i svensk lag.
          </note>
          <note>
            Regeringen gör i propositionen bedömningen att
          </note>
          <note>
            Sverige för att leva upp till rambeslutets åtagande kommer att
            behöva en ny lagstiftning som säkerställer att en svensk medlem
            i en utredning ska kunna utverka att olika utredningsåtgärder
            vidtas i Sverige.
          </note>
          <note>
            Dessutom kommer det att krävas lagstiftning om hur information
            som överlämnas till utredningsgrupper får användas om tjänstemäns
            civil- och straffrättsliga ansvar.
          </note>
          <note>
            I rambeslutet artikel 1, punkt 6 lämnas utrymme för att anförtro
            vissa utredningsåtgärder åt utländska tjänstemän. I svensk lag
            finns ej utrymme för ett sådant överlämnande. Hur ska detta dilemma
            lösas?
          </note>
          <note>
            Hur ska denna artikel tolkas, undrar man i propositionen.
          </note>
          <note>
            Regeringens motiv för detta är att behovet av ett snabbt antagande
            är stort. EU:s konvention från år
          </note>
          <note>
            2000 om ömsesidig rättslig hjälp i brottmål, som träder i kraft
            när åtta medlemsländer har tillträtt den och i vilken det finns
            utrymme för att inrätta utredningsgrupper, har hittills tillträtts
            av endast någon enstaka medlemsstat. Därför gör man nu denna kringelkrok
            för att effektivisera och skynda på som vanligt. Sverige vill
            till varje pris vara med på alla
          </note>
          <note>
            EU-förslag inom det rättsliga området omedelbart och kan inte
            vänta.
          </note>
          <note>
            Anledningen till brådskan, uppger man, är det som skedde den
            11 september. Men vi kan inte stifta en massa lagar till följd
            av den händelsen. Att stifta lagar i affekt, när någonting har
            hänt, är aldrig bra.
          </note>
          <note>
            Det visar sig i efterskott.
          </note>
          <note>
            Fru talman! Sveriges grundlag - regeringsformen
          </note>
          <note>
            10 kap. 2 § - hindrar enligt Miljöpartiet riksdagen att anta
            detta rambeslut. Det konstateras också i regeringens proposition
            2001/02:72, där det talas om vissa grundlagsändringar.
          </note>
          <note>
            Om ett godkännande av ett utkast till en överenskommelse inom
            EU:s tredje pelare kräver ändring i svensk lag ska man, enligt
            10 kap. 2 §, inte göra denna ändring. Det är därför man vill ändra
            grundlagen nu. Det finns ett sådant förslag.
          </note>
          <note>
            Jag hävdar, fru talman, att det beslut vi ska fatta i dag är
            grundlagsvidrigt. Vi kan inte fatta detta beslut enligt vår grundlag.
          </note>
          <note>
            Dessutom saknas bedömningsunderlag när det gäller såväl behovet
            av dessa utredningsgrupper som konsekvenserna av utkastet till
            överenskommelse.
          </note>
          <note>
            Bristerna i utrednings- och bedömningsmaterialet förhindrar en
            faktabaserad riksdagsdebatt och ett sakligt motiverat beslut.
          </note>
          <note>
            Miljöpartiet efterfrågar specifikt en problem- och konsekvensanalys.
            Underlaget är av betydelse för man ska kunna bedöma behov och
            konsekvenser på nationell nivå. Det är nu inte heller möjligt
            att bedöma hur de s.k. ad hoc-grupperingarna förhåller sig till
            andra gemenskapsorgan, såsom Europol och Eurojust, som vi ska
            besluta om i morgon.
          </note>
          <note>
            Miljöpartiet ser det som angeläget att inte tillskapa fler grupperingar
            eller organ med specifika befogenheter och regler, vars verksamhetsområden
            tangerar varandra eller sammanfaller.
          </note>
          <note>
            Eurojust, som vi ska diskutera i morgon, ska göra ungefär samma
            arbete som de speciella utredningsgrupperna ska göra. Det håller
            på att bildas ett sammelsurium av grupper och organisationer.
            Risken för dubbelarbete är uppenbar. Rättssäkerheten hänger i
            luften.
          </note>
          <note>
            Jag yrkar, fru talman, bifall till reservationen och avslag på
            förslaget om ramlag.
          </note>
          <note>
            Jag måste tillägga att det i konstitutionsutskottet har utarbetats
            ett dokument som heter Beslutsformen
          </note>
          <note>
            "rambeslut" inom tredje pelarens samarbetsområde.
          </note>
          <note>
            I det dokumentet, som är en hjälp för konstitutionsutskottets
            ledamöter och som Elisabet Reimers har skrivit, står det så här:
            "Sverige vidhåller den dualistiska uppfattningen om folkrättens
            förhållande till den nationella rätten, dvs. att internationella
            överenskommelser skall transformeras till svensk rätt för att
            tillämpas av domstolar och andra myndigheter. Lagrådet framhöll
            att ett särskilt problem med rambesluten var emellertid att de
            till skillnad från exempelvis en konvention inte krävde någon
            efterföljande ratificering. De skulle emellertid antas genom enhälligt
            beslut." Detta är väldigt viktigt, fru talman: "Detta innebar
            enligt Lagrådet att regeringen inte kan delta i ett sådant rambeslut
            om det behandlar riksdagsbundna frågor annat än om det redan finns
            en svensk lag som täckte beslutet."
          </note>
          <note>
            Det gör det inte i detta fall. Vidare står det så här:
          </note>
          <note>
            "Lagrådet anförde att på så sätt kan inte genom föreskrifterna
            om rambeslut någon beslutanderätt anses vara överlåten åt Europeiska
            unionen". Det är ju det som sker nu.
          </note>
          <note>
            Vidare står det så här: "Konstitutionsutskottet uttalade att
            det återstod att se hur rambesluten i praktiken skulle komma att
            hanteras." Det är ett sådant beslut vi hanterar här i dag.
          </note>
          <note>
            Jag vill ställa några frågor till Märta Johansson, som snart
            ska försvara rambeslutet. Är det helt riktigt, enligt vår grundlag,
            att hantera en ramlag på detta sätt? Är det verkligen Märta Johanssons
            mening?
          </note>
          <note type="speaker">
            Anf. 162 MÄRTA JOHANSSON (s):
          </note>
          <note>
            Fru talman! Det är ett utkast till rambeslut om gemensamma brottsutredningsgrupper
            inom Europeiska unionen som vi behandlar. Avsikten med ett sådant
            beslut är att man ska kunna inrätta en utredningsgrupp om det
            krävs samordnade åtgärder när en medlemsstat håller på med en
            brottsutredning som har kopplingar till andra medlemsstater. Det
            sker alltså för ett särskilt syfte och för en begränsad period.
            Det är inte fråga om att tillsätta permanenta utredningsgrupper,
            Kia Andreasson.
          </note>
          <note>
            En utredningsgrupp ska tillsättas i den medlemsstat där utredningen
            förväntas äga rum.
          </note>
          <note>
            Som Kia Andreasson sade tidigarelägger man tilllämpningen av
            tre artiklar i EU:s konvention från år
          </note>
          <note>
            2000 om ömsesidig rättslig hjälp i brottmål. Anledningen till
            detta är, som Kia också sade, det som hände den 11 september.
            Man måste vidta åtgärder.
          </note>
          <note>
            Behovet har ökat, och det är bråttom.
          </note>
          <note>
            När konventionen om ömsesidig rättslig hjälp vid brottmål från
            år 2000 träder i kraft upphör också dagens rambeslut - det som
            jag hoppas att riksdagen ska fatta beslut om i dag - att gälla.
          </note>
          <note>
            De ändringar som krävs enligt regeringens bedömning får vi inte
            ta ställning till i dag. Det kommer en proposition senare i vår.
          </note>
          <note>
            I reservationen har Kia Andreasson skrivit att
          </note>
          <note>
            Miljöpartiet inte vill godkänna rambeslutet utan anser att det
            är grundlagsvidrigt. Det anser inte vi eller övriga partier -
            utskottets majoritet.
          </note>
          <note>
            Jag kan självklart ha förståelse och respekt för att man vill
            ha med lagändringarna i beslutet, men vad gäller vissa rambeslut
            har det inte gått. Det gäller detta rambeslut. Vi har dock fått
            veta på vilka punkter det krävs ändringar och vad man avser att
            göra.
          </note>
          <note>
            En annan sak som Miljöpartiet kritiserar är att förslaget har
            tagits fram så fort. Det har jag bemött. Det är bråttom, med tanke
            på vad som hände den 11 september. Man säger också att det saknas
            problem- och konsekvensanalys.
          </note>
          <note>
            Man är osäker på vilket behovet av utredningsgrupper är. Det
            är inte utskottets majoritet. Vi tror att dessa utredningsgrupper
            är helt nödvändiga. Vad beträffar lagstiftningen gäller det smärre
            förändringar i de tre artiklarna.
          </note>
          <note>
            Fru talman! Med detta yrkar jag bifall till förslaget i betänkandet
            och avslag på reservationen.
          </note>
          <note type="speaker">
            Anf. 163 KIA ANDREASSON (mp) replik:
          </note>
          <note>
            Fru talman! Märta Johansson säger att grupperna bara ska samordna
            åtgärder och att de inte är permanenta. Men de ska få sådana befogenheter
            att det krävs ändringar i svensk lag. Det är en av de saker jag
            undrar över. Befogenheterna, och insynen i och kontrollen av dessa
            gruppers arbete, är ett problem i sig.
          </note>
          <note>
            Det måste väl Märta Johansson tillstå.
          </note>
          <note>
            Europol och Eurojust ska ha exakt samma uppgifter när det gäller
            att utreda brott. Varför behövs då dessa grupper? Det är min andra
            fråga.
          </note>
          <note>
            Den sista gäller grundlagsvidrigheten. Jag läste upp att Lagrådet
            anser att vi inte kan göra så här. Det är därför man nu ska göra
            en grundlagsändring. Men under tiden kan vi väl inte fortsätta
            med detta regelvidriga beteende? Vi kan ju inte göra det innan
            vi har gjort grundlagsändringen.
          </note>
          <note type="speaker">
            Anf. 164 MÄRTA JOHANSSON (s) replik:
          </note>
          <note>
            Fru talman! Kia Andreasson! Jag har haft hand om EU-frågorna
            under ett par år. Jag har ännu inte varit med om något tillfälle
            då Kia Andreasson har tillstyrkt något EU-ärende. Hon gör alltid
            allt för att bromsa.
          </note>
          <note>
            Vi är övertygade om att de här grupperna behövs, och det kommer
            att visa sig vad de ska användas till och vad de ska göra.
          </note>
          <note type="speaker">
            Anf. 165 KIA ANDREASSON (mp) replik:
          </note>
          <note>
            Fru talman! Jag bara konstaterar att kunskap och argument måste
            tryta när en argumenteringsfras nu är att jag ändå är motståndare
            till EU, och därför är det ingenting att bry sig om.
          </note>
          <note>
            Jag vill inte bemötas på det sättet. Nu vill jag diskutera dessa
            sakfrågor. Jag har ställt tre frågor till
          </note>
          <note>
            Märta Johansson. De har ingenting med det andra, att jag skulle
            vara EU-motståndare, att göra. Jag måste, som en ledamot i det
            svenska parlamentet, kritiskt granska vad detta har för effekter
            på det svenska samhället och för de svenska medborgarna. Det är
            det som är min utgångspunkt.
          </note>
          <note type="speaker">
            Anf. 166 MÄRTA JOHANSSON (s) replik:
          </note>
          <note>
            Fru talman! Jag har också besvarat Kia Andreassons frågor. Vi
            anser inte att det är grundlagsvidrigt.
          </note>
          <note>
            Det ansåg jag var den grövsta anmärkningen.
          </note>
          <note type="speaker">
            Anf. 167 ALICE ÅSTRÖM (v):
          </note>
          <note>
            Fru talman! Jag ska fatta mig väldigt kort, eftersom jag ser
            att tiden rinner i väg.
          </note>
          <note>
            Vi i Vänsterpartiet har ett särskilt yttrande i det här betänkandet.
            Där tar vi upp den principiella frågan när det gäller rambeslut
            och hur vi behandlar frågan om rambeslut här i riksdagen, att
            vi inte samtidigt som vi ska ställa oss bakom ett rambeslut får
            den lagstiftning som regeringen säger kommer att behövas för att
            man ska kunna uppfylla rambeslutet.
          </note>
          <note>
            Men tvärtemot vad Miljöpartiet säger anser vi i
          </note>
          <note>
            Vänsterpartiet att gemensamma utredningsgrupper är någonting
            som de facto existerar i väldigt hög grad i dag. Det är samarbete
            mellan olika länder, mellan poliser i olika länder och mellan
            rättsmyndigheter i olika länder, men det är i dag inte reglerat
            över huvud taget. Det är ett samarbete som finns, och det är ett
            samarbete som vi i Vänsterpartiet inser behövs. De här utredningsgrupperna
            ska bara tillsättas för en väldigt kort tid när det gäller speciella
            utredningar, så det är inga permanenta grupper som man instiftar.
          </note>
          <note>
            Det viktiga för oss har också varit att godkännandet av utkastet
            till rambeslut inte för svensk del innebär att man överlämnar
            någon myndighetsutövning till främmande stat. Det är principiellt
            viktigt. Svenska poliser och rättsmyndigheter måste kunna utreda
            brott och ska följa den svenska lagstiftningen och de regleringar
            som vi har, men man reglerar hur utredningsgrupperna ska kunna
            arbeta.
          </note>
          <note>
            Fru talman! När det gäller den principiellt viktiga frågan om
            hur man behandlar rambeslut säger Kia
          </note>
          <note>
            Andreasson från Miljöpartiet att det här är grundlagsvidrigt.
            Jag kan inte se att det är det. Det finns ju en parlamentarikerreservation
            när man ska ställa sig bakom rambeslut, så de facto har den svenska
            regeringen inte ställt sig bakom någonting, utan man har det förbehållet
            att det måste godkännas av den svenska riksdagen innan Sverige
            kan vara med. Sedan tycker vi att processen i arbetet gör att
            parlamentet har väldigt små möjligheter att vara med och påverka
            ett rambeslut, som är en förhandling mellan olika länder. Den
            svenska riksdagen ställer sig uppenbarligen alltid bakom ett rambeslut
            med ett slags automatik, men det är ju ett problem som vi måste
            lösa i den svenska riksdagen. Vi kan inte se att detta skulle
            vara emot grundlagen så länge som det finns en parlamentarikerreservation
            och när det ändå är den svenska riksdagen som fattar beslutet.
          </note>
          <note type="speaker">
            Anf. 168 KIA ANDREASSON (mp) replik:
          </note>
          <note>
            Fru talman! Jag hittar ingen parlamentarikerreservation i det
            här betänkandet. Jag har tittat efter noga, och jag ser ingenstans
            att det står att det finns en sådan. Var ser Alice Åström att
            det finns en sådan reservation?
          </note>
          <note type="speaker">
            Anf. 169 ALICE ÅSTRÖM (v) replik:
          </note>
          <note>
            Fru talman! Det står inte uttryckligt i det här betänkandet,
            men det är ju just därför som denna fråga är framlagd för den
            svenska riksdagen. De facto är det ju den svenska riksdagen som
            nu kommer att fatta besluten. Om riksdagen i dag skulle välja
            att rösta på
          </note>
          <note>
            Miljöpartiets reservation och yrka avslag på det här förslaget
            kan ju den svenska regeringen inte vara med i de här utredningsgrupperna.
            Det här är ju ett utkast, ett utdrag, ur det tidigare rambeslutet,
            som man har ställt sig bakom. Men det är den svenska riksdagen
            som fattar beslutet och ingen annan.
          </note>
          <note type="speaker">
            Anf. 170 KIA ANDREASSON (mp) replik:
          </note>
          <note>
            Fru talman! Anser Alice Åström att vi kan fatta beslut om den
            här ramlagen, som inte visar detaljerna? Är det ett underlag som
            Alice Åström är nöjd med?
          </note>
          <note type="speaker">
            Anf. 171 ALICE ÅSTRÖM (v) replik:
          </note>
          <note>
            Fru talman! Nej, precis som jag sade i mitt anförande anser vi
            principiellt att det är väldig svårt när det gäller rambeslut,
            när man saknar lagstiftningen osv. Men vi har gått igenom och
            tittat på det här. De gemensamma utredningsgrupperna existerar
            de facto redan i dag när det gäller samarbete, och det är inte
            reglerat. Då ser vi i Vänsterpartiet inget som hindrar att vi
            faktiskt ställer oss bakom detta. Ett samarbete som bygger på
            att man har gemensamma utredningsgrupper men där våra utredare
            måste följa den svenska lagstiftningen är någonting som vi ändå
            måste kunna acceptera.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            Ajournering
          </note>
          <note>
            Kammaren beslutade kl. 16.57 på förslag av talmannen att ajournera
            förhandlingarna till kl. 17.00 då dagens votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            13 § Beslut om utskottsärenden som slutdebatterats vid dagens
            sammanträde
          </note>
          <note>
            KrU7 Teracom AB - garanti och omstrukturering
          </note>
          <note>
            Punkt 1 (Försäljning av Teracoms dotterbolag Boxer och Senda)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            240 för utskottet
          </note>
          <note>
            76 för res. 1
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 38 v, 37 kd, 17 c, 13 fp, 13 mp
          </note>
          <note>
            För res. 1: 74 m, 1 fp, 1 -
          </note>
          <note>
            Frånvarande: 9 s, 7 m, 5 v, 5 kd, 1 c, 2 fp, 3 mp, 1 -
          </note>
          <note>
            Punkt 2 (Beslut om privatisering av Teracom AB)
          </note>
          <note>
            1. utskottet
          </note>
          <note>
            2. res. 2 (m, fp)
          </note>
          <note>
            Votering:
          </note>
          <note>
            231 för utskottet
          </note>
          <note>
            89 för res. 2
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 38 v, 39 kd, 17 c, 14 mp
          </note>
          <note>
            För res. 2: 74 m, 14 fp, 1 -
          </note>
          <note>
            Frånvarande: 8 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 3 (Avslag på propositionen)
          </note>
          <note>
            1. utskottet
          </note>
          <note>
            2. res. 3 (m, fp)
          </note>
          <note>
            Votering:
          </note>
          <note>
            228 för utskottet
          </note>
          <note>
            88 för res. 3
          </note>
          <note>
            2 avstod
          </note>
          <note>
            31 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 38 v, 39 kd, 17 c, 11 mp
          </note>
          <note>
            För res. 3: 73 m, 14 fp, 1 -
          </note>
          <note>
            Avstod: 2 mp
          </note>
          <note>
            Frånvarande: 8 s, 8 m, 5 v, 3 kd, 1 c, 2 fp, 3 mp, 1 -
          </note>
          <note>
            Punkt 5 (Redovisning av Teracoms långsiktiga finansieringsbehov)
          </note>
          <note>
            1. utskottet
          </note>
          <note>
            2. res. 4 (kd)
          </note>
          <note>
            Votering:
          </note>
          <note>
            274 för utskottet
          </note>
          <note>
            39 för res. 4
          </note>
          <note>
            3 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 69 m, 38 v, 17 c, 13 fp, 13 mp,
          </note>
          <note>
            1 -
          </note>
          <note>
            För res. 4: 39 kd
          </note>
          <note>
            Avstod: 3 m
          </note>
          <note>
            Frånvarande: 8 s, 9 m, 5 v, 3 kd, 1 c, 3 fp, 3 mp, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU8 Ungdomspolitik
          </note>
          <note>
            Punkt 1 (Delmålen för ungdomspolitiken)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            281 för utskottet
          </note>
          <note>
            39 för res. 1
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 74 m, 37 v, 17 c, 14 fp, 14 mp,
          </note>
          <note>
            1 -
          </note>
          <note>
            För res. 1: 1 v, 38 kd
          </note>
          <note>
            Frånvarande: 7 s, 7 m, 5 v, 4 kd, 1 c, 2 fp, 2 mp, 1 -
          </note>
          <note>
            Punkt 2 (Utgångspunkten för ungdomspolitiken m.m.)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            244 för utskottet
          </note>
          <note>
            75 för res. 2
          </note>
          <note>
            30 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 38 v, 39 kd, 17 c, 13 fp, 14 mp
          </note>
          <note>
            För res. 2: 74 m, 1 -
          </note>
          <note>
            Frånvarande: 8 s, 7 m, 5 v, 3 kd, 1 c, 3 fp, 2 mp, 1 -
          </note>
          <note>
            Punkt 5 (Översyn av Ungdomsstyrelsens och Allmänna arvsfondens
            bidragsgivning till ung kultur)
          </note>
          <note>
            1. utskottet
          </note>
          <note>
            2. res. 5 (c)
          </note>
          <note>
            Votering:
          </note>
          <note>
            305 för utskottet
          </note>
          <note>
            16 för res. 5
          </note>
          <note>
            28 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 74 m, 38 v, 39 kd, 1 c, 14 fp,
          </note>
          <note>
            14 mp, 1 -
          </note>
          <note>
            För res. 5: 16 c
          </note>
          <note>
            Frånvarande: 7 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 9 (Barns rätt att delta i kulturlivet)
          </note>
          <note>
            1. utskottet
          </note>
          <note>
            2. res. 9 (mp)
          </note>
          <note>
            Votering:
          </note>
          <note>
            306 för utskottet
          </note>
          <note>
            14 för res. 9
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 74 m, 38 v, 39 kd, 17 c, 14 fp,
          </note>
          <note>
            1 -
          </note>
          <note>
            För res. 9: 14 mp
          </note>
          <note>
            Frånvarande: 8 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 11 (Statligt bidrag till invandrarnas ungdomsorganisationer)
          </note>
          <note>
            1. utskottet
          </note>
          <note>
            2. res. 10 (kd, c, fp)
          </note>
          <note>
            Votering:
          </note>
          <note>
            247 för utskottet
          </note>
          <note>
            70 för res. 10
          </note>
          <note>
            3 avstod
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 73 m, 38 v, 11 mp, 1 -
          </note>
          <note>
            För res. 10: 39 kd, 17 c, 14 fp
          </note>
          <note>
            Avstod: 3 mp
          </note>
          <note>
            Frånvarande: 7 s, 8 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 15 (Åldersgränser för ungdomar)
          </note>
          <note>
            1. utskottet
          </note>
          <note>
            2. res. 13 (v)
          </note>
          <note>
            Votering:
          </note>
          <note>
            278 för utskottet
          </note>
          <note>
            43 för res. 13
          </note>
          <note>
            28 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 73 m, 39 kd, 17 c, 14 fp, 10 mp,
          </note>
          <note>
            1 -
          </note>
          <note>
            För res. 13: 1 m, 38 v, 4 mp
          </note>
          <note>
            Frånvarande: 7 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 19 (Barn, medier och stress)
          </note>
          <note>
            1. utskottet
          </note>
          <note>
            2. res. 16 (mp, c)
          </note>
          <note>
            Votering:
          </note>
          <note>
            286 för utskottet
          </note>
          <note>
            34 för res. 16
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 73 m, 38 v, 38 kd, 12 fp, 1 -
          </note>
          <note>
            För res. 16: 1 m, 17 c, 2 fp, 14 mp
          </note>
          <note>
            Frånvarande: 7 s, 7 m, 5 v, 4 kd, 1 c, 2 fp, 2 mp, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU9 Idrottsfrågor
          </note>
          <note>
            Punkt 2 (Idrottens självständiga ställning)
          </note>
          <note>
            1. utskottet
          </note>
          <note>
            2. res. 1 (m, fp)
          </note>
          <note>
            Votering:
          </note>
          <note>
            232 för utskottet
          </note>
          <note>
            89 för res. 1
          </note>
          <note>
            28 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 1 m, 38 v, 38 kd, 17 c, 14 mp
          </note>
          <note>
            För res. 1: 73 m, 1 kd, 14 fp, 1 -
          </note>
          <note>
            Frånvarande: 7 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 4 (Folkhälsofrågor)
          </note>
          <note>
            1. utskottet
          </note>
          <note>
            2. res. 2 (kd, c, fp)
          </note>
          <note>
            Votering:
          </note>
          <note>
            250 för utskottet
          </note>
          <note>
            71 för res. 2
          </note>
          <note>
            28 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 73 m, 38 v, 14 mp, 1 -
          </note>
          <note>
            För res. 2: 1 m, 39 kd, 17 c, 14 fp
          </note>
          <note>
            Frånvarande: 7 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 5 (Grönområden m.m.)
          </note>
          <note>
            1. utskottet
          </note>
          <note>
            2. res. 3 (m, c, mp)
          </note>
          <note>
            Votering:
          </note>
          <note>
            210 för utskottet
          </note>
          <note>
            110 för res. 3
          </note>
          <note>
            29 frånvarande
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 1 m, 38 v, 36 kd, 12 fp
          </note>
          <note>
            För res. 3: 73 m, 3 kd, 17 c, 2 fp, 14 mp, 1 -
          </note>
          <note>
            Frånvarande: 8 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 6 (Åtgärdsprogram och goda exempel)
          </note>
          <note>
            1. utskottet
          </note>
          <note>
            2. res. 4 (v, c)
          </note>
          <note>
            Votering:
          </note>
          <note>
            266 för utskottet
          </note>
          <note>
            55 för res. 4
          </note>
          <note>
            28 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 73 m, 1 v, 39 kd, 14 fp, 14 mp,
          </note>
          <note>
            1 -
          </note>
          <note>
            För res. 4: 1 m, 37 v, 17 c
          </note>
          <note>
            Frånvarande: 7 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 19 (OS i Kina)
          </note>
          <note>
            1. utskottet
          </note>
          <note>
            2. res. 13 (mp, fp)
          </note>
          <note>
            Votering:
          </note>
          <note>
            290 för utskottet
          </note>
          <note>
            29 för res. 13
          </note>
          <note>
            2 avstod
          </note>
          <note>
            28 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 72 m, 38 v, 39 kd, 16 c, 1 -
          </note>
          <note>
            För res. 13: 1 m, 1 c, 13 fp, 14 mp
          </note>
          <note>
            Avstod: 1 m, 1 fp
          </note>
          <note>
            Frånvarande: 7 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU7 Processrättsliga frågor
          </note>
          <note>
            Punkt 2 (Rätten till domstolsprövning)
          </note>
          <note>
            1. utskottet
          </note>
          <note>
            2. res. 2 (kd, fp)
          </note>
          <note>
            Votering:
          </note>
          <note>
            267 för utskottet
          </note>
          <note>
            52 för res. 2
          </note>
          <note>
            2 avstod
          </note>
          <note>
            28 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 74 m, 38 v, 17 c, 14 mp, 1 -
          </note>
          <note>
            För res. 2: 38 kd, 14 fp
          </note>
          <note>
            Avstod: 1 s, 1 kd
          </note>
          <note>
            Frånvarande: 7 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 7 (Kompetensutveckling i frågor om våld mot kvinnor)
          </note>
          <note>
            1. utskottet
          </note>
          <note>
            2. res. 6 (m, kd, c, fp)
          </note>
          <note>
            Votering:
          </note>
          <note>
            178 för utskottet
          </note>
          <note>
            143 för res. 6
          </note>
          <note>
            28 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 38 v, 1 kd, 1 c, 14 mp
          </note>
          <note>
            För res. 6: 74 m, 38 kd, 16 c, 14 fp, 1 -
          </note>
          <note>
            Frånvarande: 7 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Gunnel Wallin (c) anmälde att hon avsett att rösta nej men markerats
            ha röstat ja.
          </note>
          <note>
            Punkt 18 (Ombudsarvoden)
          </note>
          <note>
            1. utskottet
          </note>
          <note>
            2. res. 12 (mp)
          </note>
          <note>
            Votering:
          </note>
          <note>
            305 för utskottet
          </note>
          <note>
            14 för res. 12
          </note>
          <note>
            2 avstod
          </note>
          <note>
            28 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 73 m, 38 v, 39 kd, 17 c, 14 fp,
          </note>
          <note>
            1 -
          </note>
          <note>
            För res. 12: 14 mp
          </note>
          <note>
            Avstod: 1 s, 1 m
          </note>
          <note>
            Frånvarande: 7 s, 7 m, 5 v, 3 kd, 1 c, 2 fp, 2 mp, 1 -
          </note>
          <note>
            Punkt 33 (Hemliga tvångsmedel)
          </note>
          <note>
            1. utskottet
          </note>
          <note>
            2. res. 23 (kd, c)
          </note>
          <note>
            3. res. 22 (v)
          </note>
          <note>
            Förberedande votering:
          </note>
          <note>
            57 för res. 23
          </note>
          <note>
            38 för res. 22
          </note>
          <note>
            225 avstod
          </note>
          <note>
            29 frånvarande
          </note>
          <note>
            Kammaren biträdde res. 23.
          </note>
          <note>
            Hillevi Larsson (s) anmälde att hon avsett att avstå från att
            rösta men markerats ha röstat ja.
          </note>
          <note>
            Huvudvotering:
          </note>
          <note>
            137 för utskottet
          </note>
          <note>
            56 för res. 23
          </note>
          <note>
            127 avstod
          </note>
          <note>
            29 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 1 m, 12 fp
          </note>
          <note>
            För res. 23: 39 kd, 17 c
          </note>
          <note>
            Avstod: 73 m, 38 v, 1 fp, 14 mp, 1 -
          </note>
          <note>
            Frånvarande: 7 s, 7 m, 5 v, 3 kd, 1 c, 3 fp, 2 mp, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU14 Särskild utlänningskontroll
          </note>
          <note>
            Kammaren biföll utskottets förslag.
          </note>
          <note>
            JuU15 Godkännande av rambeslut om gemensamma brottsutredningsgrupper
            inom EU
          </note>
          <note>
            1. utskottet
          </note>
          <note>
            2. res. (mp)
          </note>
          <note>
            Votering:
          </note>
          <note>
            302 för utskottet
          </note>
          <note>
            14 för res.
          </note>
          <note>
            1 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 123 s, 73 m, 36 v, 38 kd, 17 c, 14 fp,
          </note>
          <note>
            1 -
          </note>
          <note>
            För res.: 14 mp
          </note>
          <note>
            Avstod: 1 v
          </note>
          <note>
            Frånvarande: 8 s, 8 m, 6 v, 4 kd, 1 c, 2 fp, 2 mp, 1 -
          </note>
          <note>
            14 § Alkoholpolitik
          </note>
          <note>
            Föredrogs socialutskottets betänkande 2001/02:SoU6
          </note>
          <note>
            Alkoholpolitik.
          </note>
          <note type="speaker">
            Anf. 172 LEIF CARLSON (m):
          </note>
          <note>
            Fru talman! Samhället förändras, och då måste lösningar på problem
            också förändras. Det som fungerade för 40-50 år sedan i ett slutet
            samhälle med få internationella kontakter som påverkade kultur,
            förhållningssätt och dryckesmönster, som fungerade i ett samhälle
            med en relativt låg allmän kunskapsnivå och i ett samhälle med
            ett helt annat förhållningssätt till myndighetsauktoritet och
            påbud, fungerar inte i dag.
          </note>
          <note>
            Den traditionella svenska alkoholpolitiken är inte tillfyllest.
            Det behövs en ny alkoholpolitik, då förutsättningarna för den
            gamla inte längre föreligger. De nya förutsättningarna kan bara
            hanteras med en väl underbyggd och hos folkets flertal förankrad
            politik.
          </note>
          <note>
            En sådan ny politik kräver en kombination av samverkande åtgärder
            grundade på insikten om att samhället har förändrats.
          </note>
          <note>
            Vad vi måste inse och respektera, fru talman, är att de flesta
            i dag har kommit i kontakt med andra, mer tillåtande dryckeskulturer
            och dragit sina egna slutsatser utifrån egna erfarenheter. Utbildningsnivån
            gör att möjligheterna till information byggd på insikt är bättre
            än förr. Tilltron till den egna förmågan att ta ansvarsfulla beslut
            är större, medan skepsisen mot myndighetsbeslut å andra sidan
            tilltagit. Kriminaliteten har ändrat karaktär. Den är omfattande
            och organiserad. På den svarta marknaden förekommer ingen kontroll
            av ålder eller tid på dygnet. Det enda som behövs är pengar och
            telefon.
          </note>
          <note>
            Därför måste onödiga begränsningar och krångel tas bort. Svartsprit
            och kriminalitet måste bekämpas genom förstärkta resurser till
            tull och polis. Den legala och beskattade alkoholens tillgänglighet
            måste öka och dess pris sänkas. Tillsammans ökar dessa åtgärder
            risken och minskar vinsten för den kriminella verksamheten.
          </note>
          <note>
            Fru talman! Sverige har kunskaper och erfarenheter att bidra
            med internationellt. Men i ett gränslöst
          </note>
          <note>
            Europa är en större öppenhet för andra länders traditioner påkallad
            om Sverige ska kunna påverka alkoholpolitiken. Det är föga konstruktivt
            att bara fortsätta att säga att den traditionella svenska alkoholpolitiken
            är bäst, att ägna sig åt introvert navelskådande i stället för
            att ta emot synpunkter utifrån och på så sätt också skapa möjligheter
            att själva påverka.
          </note>
          <note>
            I Sverige har informationen huvudsakligen varit varnande och
            förbjudande, medan man på flera håll i världen informerar och
            upplyser om alkoholen utifrån ett öppet och positivt perspektiv.
            Erfarenheter från
          </note>
          <note>
            Kanada och även från Nya Zeeland visar att man kan liberalisera
            alkoholpolitiken och samtidigt genom informationsåtgärder få till
            stånd en minskad alkoholkonsumtion.
          </note>
          <note>
            Fru talman! Vi har länge framhållit att vi måste rikta mer av
            våra resurser till dem som verkligen behöver vår hjälp, till missbrukare
            och människor i riskzonen, i stället för att lägga dem på åtgärder
            som alltmer uppfattas som nedvärderande av vanliga människors
            förmåga att ta ansvar.
          </note>
          <note>
            Stödet för missbrukare har i alltför hög grad kännetecknats av
            allmänna stödåtgärder. Statens beredning för medicinsk utvärdering,
            SBU, har nyligen visat att miljarder kronor "slängs" bort i missbrukarvården
            genom att endast allmän stödbehandling ges. I
          </note>
          <note>
            stället bör kognitiv beteendeterapi prövas, liksom tolvstegsbehandling,
            t.ex. Minnesotamodellen. Alkoholism är behandlingsbart.
          </note>
          <note>
            De unga som är i farozonen för alkoholmissbruk måste mötas och
            stöttas tydligare. Även här vet vi från SBU:s utvärdering att
            rätt ställda frågor vid läkarbesök om alkoholvanor är ett effektivt
            sätt att fånga upp dem som riskerar att hamna i beroende. För
            att arbetet ska få tillräckligt genomslag måste medel ges till
            sådan information som verkligen visat sig effektiv, men också
            nya verksamheter som Prime For
          </note>
          <note>
            Life-modellen måste prövas för att möta ungdomsproblemen.
          </note>
          <note>
            Fru talman! Vad gäller Systembolagets monopol så låt mig bara
            kort säga att det, som alla andra monopol, bör avskaffas snarast.
            Ett av många skäl är att den bristande tillgänglighet som Systemet
            leder till sannolikt bidrar till att den illegala marknaden är
            stor, vilket i sig borde vara skäl nog att avskaffa monopolet.
          </note>
          <note>
            Det finns en risk, fru talman, att med Systembolagets nya sortimentssystem
            blir de mer ovanliga produkterna, som inhemskt fruktvin och vin,
            mer svårtillgängliga för kunderna. Att få sälja via Systembolaget
            blir svårt för våra inhemska producenter. För att dessa ska ha
            en rimlig möjlighet till avsättning för sina produkter bör undantag
            från detaljhandelsmonopolet kunna göras när det gäller gårdsförsäljning
            av egenproducerat vin. Därför bör regler utformas så att gårdsförsäljning
            av lokalt framställt vin blir tillåten.
          </note>
          <note>
            Systembolaget har också beslutat att kraftigt begränsa sitt sortiment
            av öl. Små och nystartade bryggerier ges då ingen möjlighet att
            få in sina produkter i
          </note>
          <note>
            Systembolagets begränsade sortiment. Därmed får dessa bryggerier
            ingen möjlighet att utvecklas och växa, utan de kommer att slås
            ut och arbetstillfällen går förlorade.
          </note>
          <note>
            Jag anser därför att det föreligger ett behov av snara åtgärder,
            som sänkning av ölskatten, för att rädda landets mindre bryggerier.
            Som en liten men dock hjälp kan man också, i samma veva som man
            ser över reglerna för gårdsförsäljning av vin, tänka sig att ge
            möjligheter för bryggerierna att bjuda på och försälja sina produkter
            vid besök på bryggeriet, som en form av stöd. Jag kan inte finna
            några tecken på att den möjligheten, som finns i EU i övrigt,
            har lagt EU i grus och aska.
          </note>
          <note>
            Fru talman! En ständigt återkommande ologisk och svårförståelig
            reglering gäller myndighetsåldern och rätten att köpa alkohol.
            18-åringar har rösträtt och skyldighet att fullgöra militärtjänst.
            Deras omdöme anses alltså väl räcka till för att välja denna illustra
            kammares ledamöter, men det anses inte alls räcka till för att
            avgöra om det är lämpligt att köpa en flaska vin eller öl till
            middagen. Man silar mygg och sväljer kameler. Det saknar självklart
            all logik att en ung person inte har rätt att köpa alkohol på
            Systembolaget förrän vid 20 års ålder trots att myndighetsåldern
            är
          </note>
          <note>
            18 år. Vad kan vi vänta oss annat än att unga människor har svårt
            att ta lagstiftningen på allvar? Åldersgränsen för inköp av alkohol
            bör i konsekvensens namn ändras till 18 år.
          </note>
          <note>
            Vi har gott om regleringar här i landet, och vi skulle nog må
            bra av några färre. En reglering som kan avskaffas är regleringen
            av restaurangernas öppettider. Reglerade stängningstider är direkt
            kontraproduktiva genom att utrymme då skapas för olika former
            av illegala klubbar och kriminell verksamhet.
          </note>
          <note>
            Ta också bort reglerna om det s.k. mattvånget. Tillåt servering
            av vin, starköl och spritdrycker i foajén till teater och konsertlokal
            såväl före som efter föreställning och i pauser. Det är viktigt
            att politiken förändras i syfte att ge människor bättre möjligheter
            att umgås på restauranger, pubar, barer och teatrar, alltså en
            social samvaro, i stället för att indirekt stimulera till ensamsupande.
          </note>
          <note>
            Fru talman! Vi anser att de krav som alkohollagen ställer på
            restaurangägare ska vara tydliga och relevanta. Tillstånd ska
            alltid ges om det inte finns något som talar tydligt emot. Bevisbördan
            för att någon är olämplig ska ligga på kommunen. Serveringstillstånd
            ska också kunna återkallas både snabbt och effektivt när verksamheten
            inte sköts. För att detta ska fungera måste kontrollen av att
            tillståndshavarna följer befintliga regler bli effektivare. I
            dagsläget sköts kommunernas sprittillsyn ofta dåligt, och man
            ser mer till tillståndshavarens ekonomiska förhållanden och förmåga
            att fylla i blanketter än till själva alkoholhanteringen.
          </note>
          <note>
            Fru talman! Något lite udda i vardagen måste vi kunna tillåta
            oss ibland. Jag tror att något undantag från det gängse för att
            tillmötesgå vårt behov av samvaro under ordnade och trevliga former
            mer befrämjar än undergräver förståelsen för de nödvändiga restriktioner
            som ändock måste finnas i alkoholpolitiken. Därför bör i alkohollagen
            införas möjligheter för t.ex. länsstyrelsen att medge olika tillfälliga
            undantag från alkohollagstiftningen. Ett exempel är att det borde
            vara rimligt att göra ett tillfälligt undantag för den s.k. Gotlandsdrickan,
            så att denna kulturhistoriska dryck kan serveras vid medeltidsveckan
            i Visby.
          </note>
          <note>
            Det måste vara bättre för alla att det sker under ordnade, trevliga
            former än att det sker i lönndom.
          </note>
          <note>
            Fru talman! Med detta yrkar jag bifall till reservation 1, men
            jag står självfallet bakom alla våra övriga reservationer.
          </note>
          <note type="speaker">
            Anf. 173 ROLF OLSSON (v):
          </note>
          <note>
            Fru talman! När vi i dag ska debattera och besluta om socialutskottets
            alkoholpolitiska betänkande sker det efter några år av tydliga
            försämringar av vår restriktiva och solidariska alkoholpolitik.
            Det råder fortfarande bred enighet i riksdagen, med undantag för
            Moderaterna, om vikten av en restriktiv alkoholpolitik, och det
            är en bra grund. Men anslutningen till
          </note>
          <note>
            EU och anpassningen till EU:s normer också på alkoholområdet
            har försvagat vår alkoholpolitik, och nu stiger totalkonsumtionen
            tydligt. Det är väldigt viktigt att vara tydlig på den här punkten.
            Utvecklingen med en stigande totalkonsumtion under senare år är
            mycket oroväckande.
          </note>
          <note>
            En ganska aktuell rapport från Stockholms universitet - den s.k.
            SoRAD-rapporten - visar att svenskarnas alkoholkonsumtion nu är
            den högsta på åtskilliga decennier, och den visar också att det
            har skett en kraftig stegring under den allra senaste tiden.
          </note>
          <note>
            Det är ju absolut inte att förvåna sig över att vi nu ser denna
            ökning av totalkonsumtionen. Det är numera lördagsöppet på Systembolaget
            över hela landet, införselkvoterna är snart löjligt stora, tullens
            och polisens möjligheter att arbeta mot smuggling och andra brott
            har kraftigt försämrats, utbudet av restauranger med utskänkning
            av alkohol har ökat mycket kraftigt och skattesänkningar på såväl
            öl som vin har genomförts.
          </note>
          <note>
            Utvecklingen är entydig: Utbudet av och tillgängligheten till
            alkohol har ökat dramatiskt under senare år, och när sedan priserna
            också går ned genom skattesänkningar ökar alkoholkonsumtionen.
            Det är inte ett dugg konstigt. Det är ju just det som mäktiga
            kommersiella intressen eftersträvar. Som man ropar får man svar.
          </note>
          <note>
            Vi vet allihop att denna ökning av totalkonsumtionen innebär
            allvarliga konkreta hälsoeffekter - för att inte tala om de många
            sociala skadeverkningarna.
          </note>
          <note>
            Vi kan räkna med att ca 6 000 personer avlider varje år i följderna
            av alkoholrelaterade skador och sjukdomar. Då är inte den nya
            högre nivån på totalkonsumtionen inräknad. Det slår igenom med
            ökad alkoholrelaterad dödlighet, med ökat antal fall av misshandel
            och andra alkoholrelaterade brott, bl.a. en kraftig ökning av
            rattfyllerierna.
          </note>
          <note>
            Vi har diskuterat och varnat för denna utveckling både före och
            efter EU-omröstningen. Vi kan inte vrida klockan tillbaka, och
            det vill vi inte för ett ögonblick, men vi kan gemensamt erinra
            oss de storslagna orden från de EU-positiva partierna om allt
            som skulle gå att kunna påverka vid ett svenskt medlemskap. Bl.a.
            skulle det var möjligt för oss i Sverige att påverka inom alkoholpolitikens
            område så att mer av folkhälsotänkande slog igenom på bekostnad
            av de rena närings- och affärsintressena. Nu är det hög tid för
            resultat, nu är det upp till bevis.
          </note>
          <note>
            Fru talman! Vi från Vänsterpartiet vill inte hävda att det inte
            har gjorts ansträngningar från regeringens sida för att verka
            för en mer folkhälsoinriktad alkoholpolitik inom ramen för EU-samarbetet.
            Det gjordes bl.a. en del värdefullt arbete i den riktningen under
            det svenska ordförandeskapet, men för oss i
          </note>
          <note>
            Vänsterpartiet är det helt klart att detta inte räcker.
          </note>
          <note>
            Det måste tas fler, tyngre och mera kraftfulla steg i en riktning
            som innebär tydliga satsningar på en mer restriktiv och folkhälsoinriktad
            alkoholpolitik på europeisk botten. Vi kan inte bara acceptera
            en fortsatt urgröpning av restriktionerna här hemma. Vi måste
            hejda ökningen av totalkonsumtionen genom att bevara den restriktiva
            politiken här och anstränga oss ännu mer för att få till stånd
            förändringar i restriktiv riktning i EU. Det är inte alls omöjligt.
          </note>
          <note>
            Man kan se på det som har hänt internationellt när det gäller
            t.ex. tobaksområdet. Det finns absolut möjligheter att komma mycket
            längre också på alkoholområdet. I den riktningen pekar reservation
            nr 2 i detta betänkande.
          </note>
          <note>
            Fru talman! Vänsterpartiet står aktivt bakom den nationella handlingsplanen
            för att förebygga alkoholskador, och vi står också bakom de ekonomiska
            satsningar som sker på det förebyggande området under de närmaste
            åren. Här finns bra ansatser till långsiktiga satsningar på förebyggande
            arbete inom olika samhällssektorer och bland olika målgrupper.
            Det är bra, och i Vänsterpartiet är vi öppna för diskussioner
            om att satsa ännu mer på förebyggande arbete. Samtidigt måste
            vi se sambanden och se att kraften i de nu aktuella satsningarna
            riskeras om ökningen av totalkonsumtionen fortsätter.
          </note>
          <note>
            Fru talman! Det finns viktiga delar av alkoholpolitiken som inte
            behandlas i detta betänkande - det gäller t.ex. vård och behandling,
            som vi återkommer till i socialtjänstbetänkandet. Jag ska inte
            ta upp alltför mycket tid med denna del, men vi har anledning
            att också här konstatera vikten av förbättrade vårdoch behandlingsinsatser
            på missbruksområdet i ett läge när alkoholskadorna med all sannolikhet
            ökar.
          </note>
          <note>
            Låt oss alltså inte glömma den delen av alkoholpolitiken. Allt
            hänger ihop.
          </note>
          <note>
            Likaså finns det anledning att påpeka vikten av en allsidig forskning
            på alkoholområdet. I betänkandet redogörs för aktuella forskningsområden
            och rapporter. Forskningen är mycket viktig som informationsoch
            kunskapskälla. Den kan bygga motkrafter till de starka kommersiella
            intressena på området. Som påpekas i betänkandet är det också
            mycket viktigt att i dessa forskningssammanhang anlägga ett genderperspektiv.
          </note>
          <note>
            Fru talman! Vänsterpartiet står bakom alla sina reservationer,
            men för tids vinnande nöjer jag mig med att yrka bifall till reservation
            nr 2.
          </note>
          <note type="speaker">
            Anf. 174 LARS GUSTAFSSON (kd):
          </note>
          <note>
            Fru talman! Den svenska alkoholpolitiken har under de senaste
            åren genomgått många förändringar, alla i en uppluckrande riktning.
            I stort sett varje beslut har fattats under förevändning av att
            det är nödvändigt med anpassningar av olika slag. Alla beslut
            har ännu inte trätt i kraft. Vi kan samtidigt konstatera en ökad
            konsumtion och tilltagande problem bland ungdomsgrupperna. Detta
            är bekräftas också av nyligen presenterade undersökningar, nu
            senast bland Stockholmsgymnasister.
          </note>
          <note>
            En del av de alkoholpolitiska förändringar som riksdagen har
            beslutat om har också delvis genomförts under förevändningen av
            att minska konsumtionen av smuggelsprit och svartsprit. De mätningar
            och skattningar som har gjorts under senare tid visar inte på
            någon signifikant minskning av dessa tillskott till totalkonsumtionen
            medan den legala alkoholförsäljningen slår alla rekord.
          </note>
          <note>
            Det hade varit enkelt att vid detta tillfälle räkna upp konsekvenser
            och ökade risker på grund av de alkoholpolitiska beslut som fattats
            under innevarande mandatperiod. De flesta torde dock vara ense
            om att det inte går att vrida tiden tillbaka och att fokus i stället
            bör riktas på vad som kan göras för att minska konsumtionen och
            därmed alkoholskadorna.
          </note>
          <note>
            Särskilt bör insatser göras bland ungdomar för att dessa inte
            ska hamna i ett alkoholberoende. Alkohol har även visat sig vara
            en inkörsport till ännu farligare droger. Vi kommer senare i vår
            att behandla narkotikaproblematiken, så därför avstår jag från
            att nu utveckla kopplingen mellan alkohol och övriga droger.
          </note>
          <note>
            Arbetet för att minska alkoholkonsumtionen måste inriktas på
            att nedbringa alkoholbruket i unga år. Detta är långsiktigt den
            mest effektiva åtgärden för att nedbringa alkoholism och alkoholskador.
          </note>
          <note>
            En senareläggning av alkoholdebuten minskar kraftigt risken att
            senare i livet fastna i ett missbruk och i en hög alkoholkonsumtion.
            Forskare har funnit att 40 % av dem som börjar att dricka alkohol
            för 15
          </note>
          <note>
            års ålder förr eller senare får alkoholproblem. Frekvensen sjunker
            till 25 % hos dem som väntar till 17-
          </note>
          <note>
            årsåldern, och i 22-årsåldern är siffran 10 %. Om ungdomars alkoholdebut
            kan senareläggas är således mycket vunnet.
          </note>
          <note>
            Det måste fastläggas att barn och ungdomar har rätt till en drogfri
            uppväxt. Det är vårt ansvar som vuxna och föräldrar att ge det
            uppväxande släktet en så god start i livet som möjligt. Det borde
            inte vara svårt att bilda enighet kring detta även om det gäller
            alkohol.
          </note>
          <note>
            En senareläggning av ungdomars alkoholdebut är inget som kommer
            av sig självt, utan det fordrar medvetna insatser såsom attitydpåverkan
            och vuxna föredömen. Föräldrar och andra vuxna i ungdomars omgivning
            har oftast störst möjlighet att påverka unga människors relation
            till alkohol och andra droger. När detta inte räcker måste samhället
            på olika sätt sätta in stöd och hjälp till dem som så behöver
          </note>
          <note>
            Fru talman! Undersökningar och studier har visat att det finns
            brister i kommunernas missbruksvård och brister i samverkan med
            primärvården och andra av landstingen anlitade vårdgivare. Flera
            metoder inom missbruksvården har visat sig vara mindre effektiva.
            Givetvis måste den vård som ges vara fungerande, beprövad och
            resurseffektiv.
          </note>
          <note>
            Ett annat stort problem är den brist på fungerande samverkan
            mellan kommuner och vårdgivare som finns. Missbrukare hamnar ibland
            i gränslandet mellan den vård som finansieras av landstinget,
            exempelvis avgiftning, och det ekonomiska åtagande som kommunen
            är beredd att betala för, exempelvis rehabilitering.
          </note>
          <note>
            Det finns alltför många exempel på missbrukare som efter avgiftning
            återförts till kommunen utan någon rehabilitering för att efter
            en tid återkomma till avgiftningsenheten. Det är ett resursslöseri
            och en oacceptabel behandling av människor i behov av vård.
          </note>
          <note>
            Förutom brister i samverkan har många kommuner för små resurser
            till befintliga behov, vilket visar sig bl.a. i för få vårdplatser
            för missbrukare.
          </note>
          <note>
            Vi kristdemokrater har länge påtalat bristen på vårdplatser på
            olika nivåer, och har i våra budgetförslag avsatt extra resurser
            till kommuner och landsting för att skapa bättre förutsättningar
            för de båda huvudmännen att motverka denna brist.
          </note>
          <note>
            Förebyggande insatser måste göras på flera områden, exempelvis
            inom mödravården, barnhälsovården, föräldrautbildningar, skolan,
            primärvården och de kommunala folkhälsoråden m.fl. En resurs som
            tagits till vara för lite är den kompetens som finns hos frivilligorganisationerna.
            Dessa når dessutom ofta grupper som de offentliga aktörerna inte
            kan nå. Vi kristdemokrater anser att samhället på ett mer aktivt
            sätt bör stödja ideella organisationer och låta dessa bidra med
            insatser inom sina kompetensområden.
          </note>
          <note>
            Detta gäller särskilt i frågor som rör alkohol och droger, där
            de med sin kunskap kan bidra med information och kunskapsöverföring.
          </note>
          <note>
            Ett exempel på detta är det samarbete som inletts mellan IOGT-NTO
            och idrottsrörelsen och drivs under beteckningen Attityd. Man
            gör nu gemensam sak för att nedbringa alkoholbruket bland ungdomar.
          </note>
          <note>
            Då många ungdomar är aktiva inom någon idrott är kontaktytorna
            för projektet stora. Vi kristdemokrater ser gärna fler liknande
            initiativ.
          </note>
          <note>
            Det finns skillnader i mäns och kvinnors förhållande till alkohol.
            Detsamma gäller alkoholens påverkan på kroppen. Undersökningar
            har visat att alltfler flickor dricker mer alkohol. Vi anser att
            det behövs insatser för att minska flickors alkoholbruk och att
            information om alkoholens skadeverkningar måste nå fram på ett
            bättre sätt till kvinnor.
          </note>
          <note>
            Vi vill också se att en obligatorisk utbildning i alkohol införs
            i körkortsutbildningen.
          </note>
          <note>
            Till sist, fru talman, står jag givetvis bakom samtliga våra
            reservationer men yrkar bifall till reservation nr 7.
          </note>
          <note type="speaker">
            Anf. 175 KENNETH JOHANSSON (c):
          </note>
          <note>
            Fru talman! Alkoholen förorsakar stora folkhälsoproblem. Överkonsumtion
            av alkohol medför medicinska skador och sociala problem av stor
            omfattning. Det finns ett samband mellan den totala konsumtionsnivån
            i samhället och skadenivån. Ökad tillgänglighet av alkohol leder
            till ökad konsumtion och därmed ökade skador. Risken är uppenbar
            att mer internationaliserade alkoholvanor ökar totalkonsumtionen
            och därmed alkoholskadorna under de närmaste åren.
          </note>
          <note>
            Centerpartiet står bakom det övergripande målet för den svenska
            alkoholpolitiken - att minska alkoholens medicinska och sociala
            skadeverkningar och sänka den totala konsumtionen. Insatser för
            barn och ungdom är särskilt angelägna. Det lokala arbetet i kommunerna
            är mycket viktigt. Likaså måste arbetet intensifieras på internationell
            nivå, främst inom EU
          </note>
          <note>
            och WHO.
          </note>
          <note>
            I det lokala arbetet är skolans förebyggande arbete kring alkohol
            av särskild betydelse. Centerpartiet anser att skolan kan och
            måste förbättra sina insatser.
          </note>
          <note>
            Berusningsdrickande är farligt ur många aspekter.
          </note>
          <note>
            Punktnykterhet måste gälla vid vissa tillfällen, som vid graviditet,
            i trafiken, inom arbetslivet och i idrotts- och motionssammanhang.
            Kvinnor tål i genomsnitt mindre alkoholmängder än män. Uppväxttiden
            bör vara alkoholfri. Centerpartiet vill se en mängd insatser,
            såsom attitydpåverkande, opinionsbildande och förebyggande. Vi
            vill stödja föräldraansvar, förbättra vård och behandling och
            göra insatser för att åtgärda problemen med svartspriten.
          </note>
          <note>
            Dagens betänkande är lite av en blandning på det alkoholpolitiska
            området - stort och smått. Jag tycker att det är ganska signifikativt
            för hur regeringen arbetar med alkoholpolitiken. Jag saknar en
            målmedvetenhet i alkoholpolitiken - en målmedvetenhet som verkligen
            sänker den totala alkoholkonsumtionen och påverkar ungdomars alltmer
            positiva attityder till alkoholen. Centerpartiet har dock inget
            att invända mot de delar som tas upp i betänkandet.
          </note>
          <note>
            Jag och Centerpartiet har däremot valt att ställa oss bakom en
            flerpartimotion med Göran Magnusson som första namn. I motionen
            tas särskilt det internationella arbetet upp. Det gäller arbetet
            som riktar sig till de unga i Europa. Det gäller WHO:s insatser
            på alkoholområdet, bl.a. att Sverige bör agera för en fortsatt
            offensiv inom WHO när det gäller att implementera en alkoholpolitik
            som bidrar till ökad folkhälsa.
          </note>
          <note>
            Fru talman! Jag vill med detta ställa mig bakom betänkandet,
            förutom att jag yrkar bifall till reservation 4.
          </note>
          <note type="speaker">
            Anf. 176 KERSTIN HEINEMANN (fp):
          </note>
          <note>
            Fru talman! Användningen av tobak, alkohol och narkotika blir
            i dag allt vanligare bland främst ungdomar. Detta utgör ett stort
            hot mot folkhälsan. För oss liberaler är det viktigt att påpeka
            att EU inte bör bestämma över vår narkotika-, alkohol- eller tobakspolitik.
            Den ska vi besluta om själva, och så bör det förbli.
          </note>
          <note>
            Genom regeringens misslyckande i förhandlingarna med EU-kommissionen
            om de svenska införselreglerna har vi fått en situation där en
            stor del av befolkningen kan föra in en betydande del av sin årskonsumtion
            av vissa sorter av alkoholdrycker. På sikt kommer en allt större
            del av den individuella årskonsumtionen att utgöras av importerad
            alkohol, och då blir det mycket svårt att fortsättningsvis hävda
            den hitintills förda prispolitiken som ett effektivt instrument
            för att begränsa alkoholkonsumtionen. Det viktigaste som kan göras
            just nu i det hänseendet är att sträva efter att behålla den aktiva
            prispolitiken och detaljhandelsmonopolet så långt som det är möjligt.
          </note>
          <note>
            Fru talman! Drogberoende innebär att missbrukaren upphäver sin
            egen frihet samtidigt som han eller hon i de flesta fall även
            skadar andra människor, sin familj och andra anhöriga. Därutöver
            uppstår en stor kostnad för samhället på grund av missbruket.
          </note>
          <note>
            Alkoholmissbruk och annat drogbruk undergräver förutsättningarna
            för att fatta självständiga och välgrundade beslut. Därför måste,
            enligt Folkpartiets uppfattning, samhället agera aktivt för att
            skapa förutsättningar för att alla individer, och inte endast
            de med goda förutsättningar, ska ha möjlighet att leva ett självständigt
            liv.
          </note>
          <note>
            Den svenska alkoholpolitiken har hitintills varit framgångsrik
            och har också vunnit gehör utomlands.
          </note>
          <note>
            Det är därför vi anser att vi med alla medel, trots de yttre
            påverkningarna från bl.a. EU, måste upprätthålla den restriktiva
            svenska alkholpolitiken.
          </note>
          <note>
            Fru talman! Eftersom alkoholkonsumtionen bland ungdomar i Sverige
            ökar behövs ett brett åtgärdsprogram för att komma till rätta
            med problemet. Tullen måste få resurser för att motverka smuggling.
            Polisen måste få resurser för att bl.a. motverka langning. Alla
            unga med allvarliga drogproblem ska kunna få plats på ett behandlingshem.
            Droginformation kan också fungera förebyggande. Det är dessutom
            billigt. Därför är det oroväckande när alltfler barn och ungdomar
            inte längre får någon information.
          </note>
          <note>
            CAN:s drogvaneundersökning bland elever i årskurs sex visar att
            fyra av tio inte får någon undervisning alls och att en fjärdedel
            har fått väldigt lite information. Det är oroväckande med tanke
            på att den här åldersgruppen är mottaglig för hälsoupplysning
            samtidigt som den är på väg in i en känslig ålder då den dels
            är svårare att nå, dels utsätts för många drogrelaterade risker.
          </note>
          <note>
            Denna utveckling måste vändas. Folkpartiet anser att samtliga
            elever i mellanstadiet måste få droginformation. Droginformationen
            måste framföras i delvis nya former för att öka mottagligheten
            hos eleverna för informationen. Men också andra åldersgrupper
            bör komma i fråga för informationsinsatser.
          </note>
          <note>
            Fru talman! Det finns också all anledning för Sverige att fortsätta
            att stödja WHO i dess arbete mot alkoholskadorna, inte minst vad
            gäller WHO:s arbete med alkoholfrågorna i Europa. De handlingsplaner
            och deklarationer som har antagits av alla medlemsstater, inklusive
            EU-medlemmarna, utgör en utomordentlig grund för fortsatt arbete
            för minskad alkoholkonsumtion och mot alkoholskador.
          </note>
          <note>
            Fru talman! Jag vill med detta säga att jag står bakom de båda
            reservationer som vi har till betänkandet, men jag yrkar bifall
            bara till reservation nr 5.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.59 på förslag av talmannen att ajournera
            förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            14 § (forts.) Alkoholpolitik (forts. SoU6)
          </note>
          <note>
            Anf. 177 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Ungdomars missbruk av allehanda droger har ökat
            efter EU-inträdet. Det anser tjänstemännen i tre av fyra svenska
            kommuner. Detta framgår av en nyligen gjord undersökning som presenterades
            i Svenska Dagbladet i söndags. Den visar på ett alarmerande bruk
            av droger och alkohol. Jag är säker på att de flesta av oss är
            medvetna om att inkörsporten till drogmissbruk är just alkohol.
            Därför är alkoholens roll så oerhört viktig i dessa sammanhang.
          </note>
          <note>
            Och vårt ansvar som politiker för vad som händer på alkoholområdet
            är därför också oerhört viktigt.
          </note>
          <note>
            Jag gick in på en av våra stora tidningar och sökte på ordet
            alkohol. Det var ganska skrämmande hur många artiklar som jag
            fick fram och som just visade på att alkohol- och drogmissbruket
            hade ökat och att bl.a. var fjärde trafikolycka är alkoholrelaterad.
            Detta visar att utvecklingen är på väg åt helt fel håll och att
            vi i stället för att sträva efter liberalare regler, vilket bl.a.
            Moderaterna vill, egentligen borde sträva efter att få in alkoholen
            under socialpolitiken på ett tydligt sätt inom hela EU-området.
            I dag klassas denna fråga fortfarande väldigt mycket som en handelsfråga.
          </note>
          <note>
            Därmed tänker man inte politiskt som vi gör och har gjort tidigare.
          </note>
          <note>
            I betänkandet har man samlat ihop alla motioner som väcktes under
            allmänna motionstiden. Jag ska yrka bifall till reservation 21
            om tillståndsplikten, där vi i Miljöpartiet pekar på att vi skulle
            vilja ha tillbaka tillståndsplikten när det gäller folkölet. Den
            förändring som har skett på detta område visar nämligen att folkölet
            är betydligt mer lättillgängligt för våra ungdomar. Det vilar
            i dag ett tungt ansvar på handeln och tillståndsmyndigheten med
            tanke på att just folkölet är den berusningsdryck som är vanlig
            att starta med för ungdomar. Vi tycker alltså att det borde vara
            tillståndspliktigt och att det får omprövas med jämna mellanrum.
            Och den som inte sköter sitt tillstånd och håller sig till 18-årsgränsen
            ska kunna bli av med sitt tillstånd. Framför allt tycker vi att
            det är ägaren till butiken som ska ha det tunga ansvaret. Det
            har ju visat sig att det ofta är kassörskorna som får stå till
            svars. Men det borde vara ägaren eller butiksansvarig som tar
            på sig detta.
          </note>
          <note>
            Vi har också ett särskilt yttrande i detta betänkande som berör
            svensk alkoholpolitik. Där pekar vi på vikten av att man också
            agerar internationellt när det gäller alkoholpolitiken. Som vi
            ser det i dag är regeringen alltför vag i sitt internationella
            agerande i dessa frågor. Man borde kunna vara mycket tuffare och
            borde också kunna ta fram mycket mer statistik och visa på att
            den svenska modellen trots allt har varit mycket bättre än många
            andra modeller för alkolholpolitiken och att vi har haft en bättre
            statistik i fråga om alkoholrelaterade sjukdomar än vad många
            andra länder med liberalare regler har haft. Detta är viktigt
            att ta med i den fortsatta hanteringen av dessa frågor. Jag förutsätter
            att detta inte är sista gången som vi diskuterar alkoholpolitiken.
            Men jag förutsätter och hoppas att regeringen kommer att agera
            betydligt mer kraftfullt i EU-sammanhanget när det gäller alkoholpolitiken,
            därför att den trend som vi ser nu måste brytas. Vi måste få till
            regler så att vi skonar framför allt unga människor från att utsättas
            för att hamna i missbruk.
          </note>
          <note type="speaker">
            Anf. 178 RINALDO KARLSSON (s):
          </note>
          <note>
            Herr talman! Jag ska börja med att yrka bifall till förslaget
            i utskottets betänkande och avslag på samtliga reservationer.
            Även om jag yrkar avslag på samtliga reservationer finns det ändå
            många som är överens med oss i vårt tänkande. Vänsterpartiet föreslår
            t.ex. att vi ska jobba närmare EU i alkoholfrågor.
          </note>
          <note>
            Det är en självklarhet. Kristdemokraterna säger att man ska se
            till att det finns vita zoner i livet, dvs. att det inte ska finnas
            alkohol i trafiken, att gravida kvinnor inte ska använda alkohol
            och att det inte heller ska finnas alkohol i arbetslivet. Det
            är en självklarhet.
          </note>
          <note>
            Man skulle ha kunnat skriva ihop sig hur lätt som helst. Och
            jag har alltid räckt ut en hand när det har gällt alkoholpolitiken.
            Vi vet ju ändå att alkoholen är en av de största orsakerna till
            en försämrad folkhälsa.
          </note>
          <note>
            Det är egentligen bara Moderaterna som har inte en alkoholpolitik
            utan en brist på alkoholpolitik. När jag hör Leif Carlson säga
            att kunskapen gör att man nästan måste dricka alkohol - det är
            nästan som ett likhetstecken - då kan det finnas en del i den
            här kammaren som skulle kunna avstå på dessa grunder.
          </note>
          <note>
            Man blir förvånad när man hör särskilt en läkare som är företrädare
            för Moderaterna i alkoholpolitiken. Det är skrämmande att tänka
            på att man skulle komma till sin läkare som inte skulle varna
            för alkoholproblem.
          </note>
          <note>
            Det är ju det första man hör när man kommer in till en läkare
            som talar om orsakerna till en försämrad folkhälsa. Det är väldigt
            viktigt att man tar till sig detta.
          </note>
          <note>
            Moderaterna säger att alkoholpolitiken skulle bli betydligt bättre
            om man släpper allt lös, att man avskaffar monopolet och avskaffar
            18-årsgränsen och sätter det i samband med någon typ av omyndigförklarande
            av 18-åringarna. Alla vet varför vi har en
          </note>
          <note>
            18-årsgräns i alkoholpolitiken. Det har Kristdemokraternas representant
            nyss talat om, nämligen att ju yngre man är när man börja dricka
            alkohol, desto större blir skadorna. Det är därför som 18-årsgränsen
            finns. Det är inte för att omyndigförklara människor, utan det
            är av hänsyn till dem.
          </note>
          <note>
            Jag håller också med om mycket i det som Folkpartiet säger. Det
            enda som jag inte håller med om är när man beskyller regeringen
            för att vara en dålig förhandlare. Det kanske man också är. Men
            vi får också titta lite historiskt på vad det berodde på när det
            gäller införselreglerna. Man var helt och hållet uppknuten till
            de förhandlare som då satt tillsammans med Folkpartiet, Moderaterna,
            Kristdemokraterna och
          </note>
          <note>
            Centern. Men vi ska inte gräva i vem som orsakade detta, utan
            vi ska se till att vi får en bra alkoholpolitik i framtiden.
          </note>
          <note>
            Det kan låta ganska banalt när man säger att man ska fritt få
            försälja olika drycker ute på gårdarna. Men om man skulle börja
            luckra upp Systembolagets vara eller icke vara genom att låta
            lokala bryggerier eller lokala gårdar som tillverkar vin gå utanför
            Systemets verksamhet så skulle vi plötsligt inte ha något systembolag.
          </note>
          <note>
            I och för sig kan jag förstå Leif Carlsons plädering i den här
            frågan. Han vill över huvud taget inte ha något systembolag. Men
            Systembolaget är väldigt viktigt.
          </note>
          <note>
            En del tycker att vi också har avsagt oss prispolitiken. Men
            det finns en sådan kvar i det här landet, även om det har blivit
            betydligt sämre - makten råder vi inte helt över. Vi kommer aldrig
            någonsin att ha
          </note>
          <note>
            EU-priser i det här landet, utan vi kommer alltid att ligga ovanför.
            Någon obekvämlighet måste det också finnas för medborgarna. Vi
            måste se till att vi värnar detta område.
          </note>
          <note>
            Hade alkoholen inga skadeverkningar skulle ju det hela släppas
            fritt. Det låter nästan som att det är alkoholfria fruktdrycker
            vi pratar om. Eftersom alkoholen, som jag inledningsvis sade här,
            är ett av våra största problem när det gäller folkhälsan får vi
            inte helt och hållet avfärda det hela med en spark och tycka att
            vi är förmyndare över någon typ av människor. Vi vet att vi måste
            ha olika regler när det gäller alkoholen, och detta kommer vi
            också att värna. Men vi måste även se till att det finns nya vapen.
            Ett vapen är om man kan ha en stor bred samverkan i riksdagen
            i den här typen av frågor.
          </note>
          <note>
            Så länge jag hållit på med dessa frågor har jag alltid försökt
            att räcka ut en hand, men den har aldrig varit riktigt så lång
            att den liksom nått fram till en del reservationer som jag nästan
            skulle ha kunnat skriva under. Vi får väl se hur det blir framöver.
            Innan jag framåt hösten slutar hinner vi kanske komma med ett
            betänkande som vi måhända är ännu mer överens om.
          </note>
          <note>
            Jag vill ändå påpeka, vilket vi ju har resonerat om, att vi har
            en motståndare inom detta departement och det är de som inte värnar
            folkhälsan inom detta område. Det betonar jag.
          </note>
          <note type="speaker">
            Anf. 179 LEIF CARLSON (m) replik:
          </note>
          <note>
            Herr talman! Jag vet nästan inte vad jag ska säga.
          </note>
          <note>
            Först och främst förstår jag inte Rinaldo Karlssons inlägg om
            att jag sagt att kunskap gör att man dricker.
          </note>
          <note>
            Jag har inte sagt något sådant - det här är något svårförståeligt.
          </note>
          <note>
            Det är inte så att jag inte sagt att det föreligger en risk för
            missbruk. Jag har hela tiden - i många år -
          </note>
          <note>
            sagt att alkoholen är ett av våra största sociala problem och
            att missbruk leder till sjukdom, trafikolycksfall och mycket annat.
            Men man kan faktiskt bruka alkohol utan att missbruka. Det kan
            90 % av befolkningen. Möjligen förväxlade Rinaldo Karlsson mitt
            tal om kunskap med det jag sade: Med den folkbildning som vi ändå
            har i dag har människor möjlighet att på ett bättre sätt än förut
            ta in information. Det handlar alltså om att ta till sig information
            om vad som är farligt och om hur man beter sig för att undvika
            det. Men det gäller också hur man beter sig för att kunna använda
            alkoholen på ett måttfullt sätt.
          </note>
          <note>
            Rinaldo Karlsson, jag vet att de som är starka motståndare till
            alkohol alltid är så tvärsäkra och vet precis att den är ett elände
            för folkhälsan. Ja, missbruk påverkar folkhälsan, men måttligt
            använd har alkoholen positiva effekter som är minst lika stora
            som andra effekter. Jag säger: Alkoholen medför problem. Låt oss
            bekämpa dem på ett vettigt sätt som människor kan acceptera. Det
            handlar alltså om att människor själva får fatta beslut och om
            att detta med att fatta beslut inte kommer från Rinaldo Karlsson.
          </note>
          <note>
            Om jag är 18 år och får välja in Rinaldo Karlsson i riksdagen
            - vilket man i och för sig kan undra över
          </note>
          <note>
            - ska jag då inte också kunna ta ställning till om jag ska få
            köpa en flaska vin? Jag tycker att det är något orimligt att Rinaldo
            Karlsson tilltror 18-åringen förmåga att välja Rinaldo och att
            han samtidigt säger:
          </note>
          <note>
            Att ta ansvar för ett så svårt val som att köpa en flaska vin
            kan du inte. Det får räcka med att du har ansvaret att välja mig.
          </note>
          <note>
            Jag förstår inte riktigt logiken där.
          </note>
          <note type="speaker">
            Anf. 180 RINALDO KARLSSON (s) replik:
          </note>
          <note>
            Herr talman! Nej, jag förstår det. Det där har vi hört många
            gånger. För dem som sätter detta i samband med myndighetsålder
            och sådant kan det, om man inte förklarar vad man menar, verka
            som att människor långt upp i åldrarna ska avhållas från att bruka
            eller missbruka alkohol. Den som är 18 år umgås många gånger med
            den som är 16 eller 17 år, så det finns en spridning nedåt i åldrarna,
            och där ovanför umgås man med äldre personer. Detta är ändå en
            bit i det hela.
          </note>
          <note>
            Vi är väl ändå överens om att man ska se till de människor som
            brukar alkohol. Ingen i denna kammare har sagt att vi i det här
            landet totalt sett ska avstå från alkohol. Men vi ska värna detta
            på ett riktigt sätt och se till att ungdomar i första hand håller
            sig vita så att säga. De flesta i denna kammare tror ju på totalkonsumtionsmodellen:
            Ju fler som dricker, desto fler råkar illa ut. Moderaterna kör
            med den andra biten: De som råkar illa ut får mer eller mindre
            skylla sig själva. Varför ska alla vi andra offra något av vår
            bekvämlighet för några halvdana människor ute på gatorna i Stockholm?
          </note>
          <note>
            Vi måste dock också ta ett visst ansvar för de människorna, som
            ändå är svenska medborgare och som har varit ute i arbetslivet
            men råkat illa ut genom att vi kanske har en dålig alkoholpolitik.
          </note>
          <note>
            Kunskapen gör att varje människa själv kan bestämma, sade Leif
            Carlson. Men på det sättet skulle ju alkoholkonsumtionen drastiskt
            minska. Människor har helt klart en högre utbildning i dag än
            man hade för 30-40 år sedan. Sanningen är att alkoholkonsumtionen
            har ökat! Den ökar i takt med kunskapen. Där måste det väl ändå
            finnas en viss blotta, för det kan ju inte vara som ni säger,
            nämligen att det är bra med alkohol totalt sett. För Leif Carlson
            är det säkert bra.
          </note>
          <note type="speaker">
            Anf. 181 LEIF CARLSON (m) replik:
          </note>
          <note>
            Herr talman! Rinaldo Karlsson gör ibland de mest underliga påståenden.
            Vad ni har missat är att ta hand om dem som finns i riskzonen,
            som är missbrukare. I
          </note>
          <note>
            stället har ni använt resurserna till att gå på människor som
            själva kan klara de här besluten. På det sättet har det inte blivit
            en verkningsfull hjälp till dem som verkligen behöver en sådan.
            Att här komma och säga att vi säger att missbrukarna får klara
            sig själva är fullständigt emot vad vi sagt. Det är bara att hämta
            fram riksdagsprotokollen från tidigare år. Hela tiden har jag
            betonat detta.
          </note>
          <note>
            Rinaldo Karlsson, fortfarande tror jag faktiskt att insikt är
            bättre än förbud. Jag tror att en 18-åring som får insikt och
            utbildning - jag har fått skäll för att jag sagt att man ska börja
            före tolvårsåldern i skolan när det gäller att ge utbildning -
            själv kan göra valet. Det är bättre än förbud för en myndig person.
            Det är alltså bättre att göra ett val grundat på vad man faktiskt
            själv har fått lära sig. Där kan jag inte riktigt förstå
          </note>
          <note>
            Rinaldo Karlssons sätt att argumentera.
          </note>
          <note>
            När det gäller folkhälsan vidhåller jag vad jag tidigare sagt:
            Missbruk är hälsovådligt. Det är ingen tvekan om att missbruket
            är ett stort problem. Men ett måttligt bruk av alkohol har också
            de största effekterna på kärl- och hjärthälsa och även vad gäller
            andra åkommor. Bl.a. gäller det då alzheimer. Det gäller alltså
            att använda alkoholen med förstånd. Vad som skiljer mellan Rinaldo
            Karlsson och mig är väl just detta med att se möjligheterna i
            att använda något med förstånd.
          </note>
          <note>
            Om Rinaldo Karlsson menar att det bara blir oförstånd om man
            själv får sköta detta förstår jag den avoga inställningen. För
            egen del tycker jag att vi ska satsa på att så många människor
            som möjligt ska kunna använda alkohol utifrån eget ansvar grundat
            på kunskap och fatta egna beslut på ett klokt sätt. Sedan får
            vi hjälpa dem som inte kan det och satsa mycket på det, men vi
            ska inte gå ut och trakassera allmänheten generellt.
          </note>
          <note type="speaker">
            Anf. 182 RINALDO KARLSSON (s) replik:
          </note>
          <note>
            Herr talman! Jag sade att Leif Carlson menar att man får skylla
            sig själv om man blir alkoholiserad.
          </note>
          <note>
            Det är en sak som är upp till var och en, säger han.
          </note>
          <note>
            75 % - och kanske mer - av denna kammare stämmer in i den alkoholpolitik
            som vi för. Det är helt klart så.
          </note>
          <note>
            Ja, man kan ta fasta på olika utlåtanden från läkare - t.ex.
            att det är bra att ta en liten sup, för på det sättet förlänger
            man sitt liv. Det finns också de som säger att det är nyttigt
            med alkohol och att man blir en bättre chaufför om man tar lite
            alkohol. Det är ju många som säger det. Det heter också att man
            liksom blir lite lugnare av att ta en lättöl.
          </note>
          <note>
            Men ska vi framföra det i trafikhänseende och säga att det faktiskt
            finns positiva verkningar i sammanhanget? Nej, totalt sett är
            det - som vi vet - katastrofalt med alkohol i trafiken, och då
            säger vi det. Vi vet också att alkoholkonsumtionen totalt sett
            är en stor nackdel för folkhälsan. Därför sätter vi upp vissa
            restriktioner, i första hand riktade till dem som är unga.
          </note>
          <note>
            Vi som är normala brukare - om nu någon av oss är det - kan väl
            ändå på något sätt ställa upp för de människor som har lite svårare
            att klara av den här situationen, eller hur, ledamot Carlson?
          </note>
          <note type="speaker">
            Anf. 183 ELVER JONSSON (fp):
          </note>
          <note>
            Herr talman! Efter detta utskottsvarv i debatten får det väl
            från min sida mest bli några reflexioner.
          </note>
          <note>
            Betänkandet är nog så traditionellt, möjligen reducerat i textmängd
            och i övrigt med viss brist på kreativa åsikter. Utskottet hänvisar
            till vad man har sagt tidigare, och det är ofta grund för avslag
            på många motioner, som tydligen utskottsledamoten
          </note>
          <note>
            Rinaldo Karlsson efter närmare studier kan tänka sig att ansluta
            sig fram mot hösten. Jag tar det som ett hoppfullt tecken.
          </note>
          <note>
            Utskottet säger sig vara överens om att alkoholproblemet är,
            som det ofta uttrycks, vårt största sociala och medicinska problem.
            Men det är långt ifrån att därifrån dra slutsatsen att insatser
            skulle behövas utöver de många byråkratiska insatserna - kommittédirektiv,
            uppdragen att samordna och inte minst förskjuta uppdraget till
            regional och lokal nivå. Bara i kommittédirektivet för Alkoholkommittén
            räknas det upp nästintill hela det svenska organisationslivet
            och de kooperativa och kommersiella instanserna. Så det är inget
            forum eller ingen ansvarig person som skulle undkomma att vara
            direkt apostroferad av riksdagens socialutskott.
          </note>
          <note>
            Kommittén har ett uppdrag att över minst fyra år arbeta med sin
            uppgift. Det sägs att de prioriterade målen enligt handlingsplanen
            ska fullföljas. De sex stycken punktrubrikerna i handlingsplanen
            nämns av utskottet på s. 11. Det är bra saker och påminner mycket
            om de alkoholfria öar som jag pläderade för första gången på 1980-talet.
          </note>
          <note>
            Det gläder mig, herr talman, att denna politiska prosa nu också
            finns i utskottsbetänkande, t.ex. att ingen alkohol ska förekomma
            i trafiken, på arbetsplatser eller hos blivande mammor under graviditeten.
            Det känns väldigt bra att det också sägs att alkoholdebuten för
            ungdomar ska skjutas upp, att vi ska minska berusningsdrickande
            och att det ska ske i fler alkoholfria miljöer.
          </note>
          <note>
            Man ser det här samtidigt som alkoholkonsumtionen, den registrerade,
            den spontana och oregistrerade, den svartlistade och den egentillverkade
            sammantaget är mycket större, bredare och djupare alkoholflod,
            än under någon gång under de senaste hundra åren. Därtill kommer
            att utbudet och konsumtionen har gått ned till alltfler och yngre
            grupper. Man kan ju undra om det är värt med detta fältrop om
            att uppväxttiden ska vara alkoholfri och att alkoholdebuten ska
            skjutas upp. Men under den senaste tioårsperioden har utskänkningstillstånden
            i stort sett fördubblats. Utbudet har formen av både happy hours
            och krögare som tävlar om att ha s.k. lockpriser för att vinna
            ungdom också för varor som är tydligt statsprisreglerade.
          </note>
          <note>
            När det sägs att det inte ska vara alkohol på arbetsplatser kan
            man undra om det går ihop med det utbud som nu annonseras över
            våra TV-apparater i detta hus.
          </note>
          <note>
            Min fråga till utskottet blir: Kan alkoholfria arbetsplatser
            också gälla Riksdagshuset under tjänstgöringstid? När den lagstiftande
            församlingen å ena sidan påbjuder en socialt ansvarsfull hållning
            för både det kommersiella och det privata livet är det förmodligen
            en felaktig signal, som det uppfattas, att nu är det fritt fram
            att dricka alkohol på parlamentarisk arbetstid.
          </note>
          <note>
            På ett område har den folkliga förståelsen och acceptansen vuxit,
            och det är att man har tagit trafiknykterheten på större allvar.
            Det beslut som fattades för ett tiotal år sedan om att sänka gränsvärdet
            till 0,2
          </note>
          <note>
            promille har haft goda effekter som nu bl.a. andra länder diskuterar.
            Norge är ett sådant exempel, och diskussionen i Europa pågår för
            fullt. Hör och häpna att alkohollandet Portugal på allvar diskuterat
            att följa det svenska gränsvärdet och kräva trafiknykterhet med
            gränsvärdet 0,2 promille, alltså i detta alkoholtyngda land!
          </note>
          <note>
            I dag kom en rapport från motororganisationen
          </note>
          <note>
            MHF som har kartlagt följderna av rattfylleridomarna och funnit
            att de påföljder av domarna som riksdagen förutsatte numera inte
            sker. Jag tycker att det finns anledning för statsmakterna att
            syna lagtillämpningen beträffande rattfylleridomar.
          </note>
          <note>
            Med detta, herr talman, vill jag ha sagt att signalvärdet har
            en mycket stor tyngd. Det gäller att få harmoni mellan lära och
            leverne därför att människor i allmänhet och ungdomar i synnerhet
            följer de levnadsvanor vi tillämpar och inte de mer eller mindre
            alibin som vi anses hålla oss med i de formella skrifterna eller
            högtidstalen då socialt ansvar utkrävs av oss, och då blir det
            kanske enbart torr riksdagsprosa.
          </note>
          <note>
            Jag tror, herr talman, att våra ambitioner, nedsatta på pränt
            i utskottsbetänkande nr 6, kräver mera av vardaglig mänsklig koppling.
            Drogfrågorna, inte minst alkoholen som är den stora marodören
            när det gäller att skörda hälsa och liv, måste ifrågasättas mer
            konkret.
          </note>
          <note>
            I likhet med tidigare år blir man med årets betänkande bekymrad
            över de många moderata reservationerna. De går som tidigare i
            en enda riktning - att göra alkoholen mer tillgänglig, gärna billigare
            och avstå från flera politiska insatser mot alkoholdryckerna.
            Man kan säga att det för övrigt är sex partier som står för en
            annan linje. Och de är också, som jag tidigare sagt, kritiska
            till att dessa goda intentioner stannar vid en nog så lam handlingslinje.
          </note>
          <note>
            Jag tror att vi alla skulle behöva fokusera oss mer på folkhälsan
            och inse att om giftsubstansen hade varit något annat än alkohol
            hade vår svenska nuvarande lagstiftning och fiskala aktörer slagit
            till snabbt och hårt mot det som äventyrar människors hälsa och
            livslängd.
          </note>
          <note>
            Det gäller att å ena sidan stoppa framstötar som gäller ett fritt-fram-förhållande,
            som man ofta finner i moderata motioner, och å andra sidan komma
            ur den närmast förlamning som råder bland den stora majoritet
            som stöder en ansvarig alkoholpolitik men som agerar alltför svagt.
            Det återstår väldigt mycket att göra. Jag hoppas att regeringen
            och ansvariga instanser tar itu med att verkställa det som utskottet
            har bjudit till men som man inte tillräckligt tydligt har markerat
            utifrån handlingsplaner. Det räcker inte bara med planer, det
            krävs framför allt handling.
          </note>
          <note>
            Totalkonsumtionsmodellen har bekräftats gång på gång i de internationella
            vetenskapliga studierna.
          </note>
          <note>
            Senast var det i Londonprofessorn Griffith Edwards verk Alkoholpolitik
            för bättre folkhälsa. Där medverkar också internationellt kända
            svenska auktoriteter som professor Anders Romelsjö och professor
            Thor
          </note>
          <note>
            Norström. Utvecklingen i Europa är helt annan än vad som refereras
            i flera av förslagen till en förslappad alkoholpolitik som vi
            av och till tycks oss se.
          </note>
          <note>
            Hösten år 2000 antog vinlandet och EU-
          </note>
          <note>
            medlemmen Portugal en helt ny alkoholpolitik grundad på insikt
            om alkoholens skadeverkningar, behovet av minskad totalkonsumtion
            och med starka restriktiva inslag. Politiken utformas steg för
            steg med stöd av en restriktiv grundsyn från olika hälsosektorer.
            Som jag sade talar man nu på allvar om att sänka gränsvärdet för
            alkohol i trafiken till den nivå som vi har i Sverige, dvs. 0,2
            promille.
          </note>
          <note>
            I vinlandet Frankrike har politiken under en följd av år stegvis
            medfört införande av allt strängare regler i syfte att minska
            konsumtionen, bort från alkoholinslag i skolorna, allt strängare
            promilleregler i trafiken, strängare restriktioner för alkoholreklamen
            än vad vi har i Sverige, erkännande av sambandet mellan alkohol
            och narkotika. Politiken har gång på gång initierats av social-
            och finansministerierna. Frågor om alkoholens skadeverkningar
            hamnar nämligen senare på finansministerns bord även i ett vinland.
          </note>
          <note>
            Den franska restriktiva alkoholpolitiken får ett starkt stöd
            av den franska läkarkåren, och resultatet är faktiskt gjädjande.
            Men det stöder definitivt inte den som hänvisar till att Sverige
            borde montera ned en socialt ansvarsfull alkoholpolitik. I Frankrike
            har vinkonsumtionen räknad som ren alkohol per capita sedan
          </note>
          <note>
            1960 halverats, medan vi här i Sverige under samma tid fyrdubblat
            den.
          </note>
          <note>
            Herr talman! Till sist tillåter jag mig frågan: Vilken utveckling
            är den riktiga - den franska med en minskad konsumtion eller den
            politik som leder till en ökad konsumtion? Är det EU:s fel att
            det har gått galet? Ja, både Rolf Olsson och Marianne Samuelsson
            vädrar sin internationella negativism om att svenska problem med
            alkoholskador skulle vara ett
          </note>
          <note>
            EU-påhitt. Jag tror att det i grunden är ett svenskt hemmatillverkat
            problem.
          </note>
          <note>
            Allra sist en gång till: Förslaget om att avveckla monopolet
            leder lätt tanken till att det skulle vara ett ofrånkomligt EU-krav.
            Även här är sanningen den motsatta. Det var inte dåvarande EU-länder
            som krävde det för att släppa in Sverige, det var inte kommissionen
            som krävde det. Tvärtom var det en svensk livsmedelshandlare som
            uppbackad av alkoholintresserade gick till EU-domstolen och försökte
            upphäva monopolen. Resultatet blev inte bara att han förlorade,
            domstolens dom har räckvidd i hela EU.
          </note>
          <note>
            Detaljistmonopolet utformat som det svenska är därmed lagligt
            i varje EU-land.
          </note>
          <note>
            Herr talman! Det var mina reflexioner med något överskridande
            av den tid som jag beräknade när jag anmälde mig på talarlistan
            i går.
          </note>
          <note type="speaker">
            Anf. 184 ROLF OLSSON (v) replik:
          </note>
          <note>
            Herr talman! Jag instämmer gärna i väldigt mycket av det som
            Elver Jonsson har sagt här. Men jag vill invända emot att jag
            skulle ha uttryckt mig allmänt negativt om EU. Det är alldeles
            riktigt att jag är fortsatt EU-kritisk. Men jag vill understyrka
            - vilket vi också skriver om i en av våra reservationer - vikten
            av att vi inom EU verkar mycket kraftfullare än i dag för en restriktiv
            alkoholpolitik och att vi inte - som vi har gjort hittills - ger
            upp på det ena området efter det andra.
          </note>
          <note>
            Jag tycker att det är alldeles uppenbart att det svenska EU-medlemskapet
            har en påverkan på den svenska alkoholpolitiken. Den som inte
            tycker det har inte riktigt följt med i debatten.
          </note>
          <note>
            Jag hade det tvivelaktiga nöjet att vara med på en träff med
            kommissionär Fritz Bolkestein, som ju är den som är högst ansvarig
            för näringspolitiken i EU, inför socialutskottet och näringsutskottet.
            Jag kan tala om för Elver Jonsson att det inte var något uppbyggligt
            möte, om man som jag och Elver Jonsson vill föra en alkoholrestriktiv
            politik.
          </note>
          <note type="speaker">
            Anf. 185 ELVER JONSSON (fp) replik:
          </note>
          <note>
            Herr talman! Jag är också EU-kritisk. Jag tror att
          </note>
          <note>
            EU är ett bra forum för internationell samverkan.
          </note>
          <note>
            Jag är också angelägen om att påpeka att vi bör vara något försiktiga
            när vi skyller på EU och dess medlemsländer. Min poäng var att
            våra största bekymmer nog är hemmatillverkade.
          </note>
          <note>
            Jag delar Rolf Olssons uppfattning om att vi inte ska ge upp
            kampen för att förbättra situationen. I EU-
          </note>
          <note>
            länderna har man mycket större skador än vad vi har därför att
            man där har haft en mycket större konsumtion. Där behövs det också
            en klar förbättring. Man kommer aldrig ifrån naturlagen om att
            ju högre konsumtion, desto större skador. Därför är det ett folkhälsointresse
            att minska totalkonsumtionen.
          </note>
          <note>
            Sedan beklagar jag att Bolkestein saknar så mycket av social
            insikt att han inte kan se dessa samband.
          </note>
          <note>
            Jag har tidigare sagt i denna kammare att det var en oförskämdhet
            mot både svenska riksdagen och svenska regeringen när han var
            här och krävde en annan politisk inriktning. Därför måste vi komma
            bort från att se alkoholpolitiken som ett näringspolitiskt inslag.
          </note>
          <note>
            Det är socialpolitik rakt igenom.
          </note>
          <note type="speaker">
            Anf. 186 ROLF OLSSON (v) replik:
          </note>
          <note>
            Herr talman! Det tycker jag också, det vill jag starkt understryka.
            Jag tror att Elver Jonsson och jag säkert har många gemensamma
            åsikter på det här området. Det är kanske väl så viktigt att se
            på det som vi är överens om, precis som många talare tidigare
            har varit inne på.
          </note>
          <note>
            Det är viktigt att vi, inte bara i våra interna diskussioner
            utan också utåt mot väljarna, lever upp till de löften som gavs
            inför EU-omröstningen om att alkoholpolitiken skulle vara möjlig
            att påverka i ett europeiskt perspektiv. Där tycker jag att alla
            partier har ett stort ansvar.
          </note>
          <note type="speaker">
            Anf. 187 ELVER JONSSON (fp) replik:
          </note>
          <note>
            Herr talman! Det får väl vara något av ett sanningens ord från
            Rolf Olsson som jag gärna instämmer i. Vi har anledning att känna
            förpliktelse att vara med och påverka. Det som är något påfrestande
            är att goda svenska idéer håller på komma av sig medan
          </note>
          <note>
            Europa kommer till större insikt än vad vårt land har gjort.
          </note>
          <note>
            Men som sagt, Rolf Olsson, kampen går vidare.
          </note>
          <note>
            Anf. 188 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Det var ett intressant inlägg som Elver Jonsson
            gjorde. Jag instämmer i stort sett i hela
          </note>
          <note>
            Elver Jonssons anförande när det gäller behovet av en aktiv alkoholpolitik.
          </note>
          <note>
            Jag blev dock lite förundrad när Elver Jonsson sade att den problembild
            som vi har skulle vara hemmatillverkad och att vi som är EU-kritiska
            inte skulle ha rätt i vårt påstående att den öppna marknaden har
            påverkat den svenska alkoholpolitiken.
          </note>
          <note>
            Jag trodde att Elver Jonsson höll med mig om att det regelsystem
            som vi har haft i Sverige när det gäller bl.a. införsel och prispolitik
            har varit bra som ett led att begränsa alkoholkonsumtionen och
            att EU-
          </note>
          <note>
            inträdet innebar att vi inte längre kunde ha kvar detta regelsystem.
            Vi har fått ett ökat flöde därför att vi inte har varit tillräckligt
            aktiva för att hitta andra politiska medel för att klara detta.
          </note>
          <note>
            Jag vet inte om det innebär att Elver Jonsson tycker att det
            är helt okej att vi sänker alkoholskatten.
          </note>
          <note>
            Det är kanske en ny modell som Folkpartiet vill använda för att
            bekämpa alkoholmissbruket.
          </note>
          <note>
            Jag rekommenderar Elver Jonsson att läsa en artikel i Svenska
            Dagbladet från i söndags. En stor andel av dem som man hade intervjuat
            ansåg att det hade blivit stora förändringar i konsumtionen efter
            EU-
          </note>
          <note>
            inträdet. Det kan väl knappast anses vara bara hemmatillverkat,
            utan det måste faktiskt bero på att regelsystemet har förändrats.
          </note>
          <note type="speaker">
            Anf. 189 ELVER JONSSON (fp) replik:
          </note>
          <note>
            Herr talman! Det finns naturligtvis ett samband mellan den tradition
            med högre alkoholkonsumtion som man har i EU-länderna och att
            alkoholkonsumtionen i Sverige har ökat efter EU-inträdet. Men
            det behöver inte vara fråga om ett logiskt samband.
          </note>
          <note>
            Många krafter med ekonomiska och andra intressen har drivit tesen
            att vi ska ha det som man har det ute i
          </note>
          <note>
            Europa med i det närmaste inhemsk frihandel och lägre priser.
            Dessa teser har man drivit parallellt med att vi är med i EU.
            Det är inte säkert att den ökade alkoholkonsumtionen har särskilt
            mycket med EU-
          </note>
          <note>
            inträdet att göra. Jag vill fortfarande påstå att det är mycket
            som är hemmatillverkat.
          </note>
          <note>
            Sedan har vi inte gjort tillräckligt. Jag tycker, precis som
            det har sagts tidigare i denna debatt, att regeringen har varit
            undfallande när det gäller införselkvoterna. Att föra in nästan
            en kvarts ton alkohol för personligt bruk är ju löjligt. Ingen
            tror att det handlar om det. Det är snudd på att vara affärsidkare
            eller sändebud för andra. Det rör sig ju inte om något enstaka
            festtillfälle, utan det är ju fråga om att bli något av en förmedlande
            länk.
          </note>
          <note>
            Vi ska vara väldigt angelägna om att slå vakt om det som vi har
            hävdat som en god linje i folkhälsoarbetet. Jag är glad över att
            det finns en stor uppslutning i denna kammare kring de tankar
            som förs fram i betänkandet. Men min poäng har varit att vi är
            alltför passiva, och att vi inte drar rätt slutsatser av det som
            vi själva säger.
          </note>
          <note>
            Anf. 190 MARIANNE SAMUELSSON (mp)
          </note>
          <note>
            replik:
          </note>
          <note>
            Herr talman! Jag kan hålla med om att vi är alltför passiva.
            Men det finns delar i detta som jag tycker att
          </note>
          <note>
            Folkpartiet borde ta ett stort ansvar för.
          </note>
          <note>
            Det var den regering där Folkpartiet ingick som förhandlade fram
            de regler som gällde för EU-
          </note>
          <note>
            inträdet. Också alkoholpolitiken ingick i den förhandlingen.
            Men Folkpartiet lyckades inte förhandla fram en aktiv alkoholpolitik,
            utan man lade sig platt för EU-reglerna som innebar just det som
            Elver Jonsson kritiserar, nämligen att man får föra in i princip
            hur mycket alkohol som helst.
          </note>
          <note>
            Det var faktiskt den regering som Elver Jonssons parti satt med
            i som förhandlade fram detta. Därför tycker jag att det är märkligt
            att Elver Jonsson nu säger att det inte förs en aktiv politik.
            Varför förde ni inte en aktiv alkoholpolitik i det sammanhanget?
          </note>
          <note>
            Varför förnekade ni i hela EU-debatten - som då var väldigt aktiv
            - att alkoholpolitiken skulle påverkas av
          </note>
          <note>
            EU-inträdet? Det var ju exakt det ni gjorde.
          </note>
          <note type="speaker">
            Anf. 191 ELVER JONSSON (fp) replik:
          </note>
          <note>
            Herr talman! Folkpartiets ansvar ska inte jag eller någon annan
            undandra sig. Vi delar det ansvaret.
          </note>
          <note>
            Men i den förhandling som fördes vid EU-inträdet fanns det ingenting
            som pekade på att det skulle bli den utveckling som det sedan
            blev. Vem som lade sig platt kan vi möjligen diskutera. Men det
            var olyckligt att finansminister Ringholm avslutade dessa diskussioner
            och efter bara några veckor ställde upp när den nästintill oförskämde
            och socialt oansvarige Bolkesteins kom med sina propåer. Där skulle
            vi ha satt klackarna i marken ordentligt. Folkpartiet kritiserade
            att regeringen var så medgörlig. Införselfrågorna är olyckligt
            hanterade.
          </note>
          <note>
            Jag tror till sist, herr talman, att alkoholpolitiken allmänt
            sett måste få en mer tydlig social inriktning.
          </note>
          <note>
            Det skulle gynna en rad mänskliga värden, det skulle gynna samhällsekonomin,
            det skulle dämpa brottsvågen och framför allt - och det är viktigt
            att säga -
          </note>
          <note>
            skulle det bli ett lyft för folkhälsan.
          </note>
          <note type="speaker">
            Anf. 192 GÖRAN MAGNUSSON (s):
          </note>
          <note>
            Herr talman! Så här i debattens slutskede vill jag komma med
            några kommentarer.
          </note>
          <note>
            Vi var några i denna kammare som i samband med att vi behandlade
            propositionen Sverige och den västeuropeiska integrationen väckte
            en motion om att alkohol och tobak skulle undantas från inre marknadsreglerna.
            Då handlade det inte om EG, utan då handlade det faktiskt om EES.
            Det var nämligen det som var det första beslutet i Sveriges riksdag.
            Det är egentligen anslutningen till EES-avtalet som har påbörjat
            den utveckling som vi nu ser en hel del av.
          </note>
          <note>
            Det var ganska få partier, om ens något, som egentligen var emot
            EES-avtalet. När man diskuterar effekterna av det svenska EU-medlemskapet
            numera ska man starta diskussionen med EES-avtalet, som ju var
            det som förde in Sverige i de mer kommersiella banorna beträffande
            alkoholfrågan. Det är just kommersialiseringen som naturligtvis
            spelar stor roll för den svenska alkoholpolitiken i dag och också
            för konsumtionsutvecklingen.
          </note>
          <note>
            Jag kan konstatera att Stockholms universitets centrum för socialvetenskaplig
            alkohol- och drogforskning har presenterat siffror som visar att
            från
          </note>
          <note>
            1996 och t.o.m. 2001 har den totala alkoholkonsumtionen ökat
            med 13 %. Det är inte spritkonsumtionen som har ökat, utan det
            är konsumtionen av vin och starköl som har ökat. Konsumtionen
            av starksprit och folköl har minskat. Det är inte hembränt och
            smugglat som har ökat, utan det är försäljningen via Systembolaget
            och restauranger och den legala resandeinförseln som har ökat.
          </note>
          <note>
            Jag skulle kunna fråga Leif Carlson, som är företrädare för den
            linje som säger att det inte finns något samband mellan den totala
            alkoholkonsumtionen och skadorna i ett samhälle, om han tror att
            denna 13-
          </note>
          <note>
            procentiga ökning verkligen inte innebär ökade skador och att
            det bara är de som är tillräckligt kunniga att hantera alkoholen
            som står för ökningen. Det är ju
          </note>
          <note>
            Leif Carlsons tes.
          </note>
          <note>
            Man kan också konstatera att den kraftiga konsumtionsökningen
            i tiden hänger ihop med att Moderata samlingspartiet mälde sig
            ur den gemenskap som tidigare fanns om den svenska alkoholpolitiken.
            Vi har alltså fått en kraftig konsumtionsutveckling, och den oroar
            på intet sätt Leif Carlson eller Moderata samlingspartiet.
          </note>
          <note>
            Jag vill också om de här konsumtionssiffrorna säga att SORAD,
            som alltså är en institution vid Stockholms universitet, konstaterar
            att den illegala alkoholens andel av konsumtionen uppgår till
            10 %, medan den legala andelen uppgår till 90 %. Det är alltså
            inte så att man kan klara alkoholproblematiken genom att bekämpa
            illegal tillverkning eller drickande av illegal alkohol, utan
            det är faktiskt den legala alkoholkonsumtionen som man kan angripa.
          </note>
          <note>
            Jag vill allra sist säga, herr talman, att det som också oroar
            mig i utvecklingen av den svenska alkoholpolitiken i dag är det
            som jag skulle kunna kalla för kommunaliseringen. Jag har ingenting
            emot att kommunerna har och vill ta ett stort ansvar på alkoholpolitikens
            område, och det är ju i enlighet med innehållet i den nationella
            planen. Men det finns en risk för att regering och riksdag abdikerar
            från ansvaret och låter kommuner och landsting vara ganska ensamma
            om detta. Det tror jag skulle vara till stor olycka för en total
            framgång för den svenska alkoholpolitiken.
          </note>
          <note type="speaker">
            Anf. 193 LEIF CARLSON (m) replik:
          </note>
          <note>
            Herr talman! Förvisso oroar en ökning av alkoholförtäringen.
            Jag har aldrig sagt något annat. Det är därför som jag har sagt
            att det är så viktigt att man har en sådan information att man
            kan påverka alkoholförtäringen. Jag tror att en insiktsfull medborgare
            gör det bättre än den som bara kommenderar.
          </note>
          <note>
            Men det som oroar mig är huvudsakligen ökningen av illegal verksamhet,
            kriminell verksamhet där det inte finns tider och där det inte
            är fråga om att kontrollera ålder utan bara om att försälja.
          </note>
          <note>
            Göran Magnusson gör ett lite egendomligt uttalande. Det är riktigt
            att om man räknar in all alkohol, dvs. också folköl, är bara 10
            % illegal och 90 % legal.
          </note>
          <note>
            Men det är faktiskt inte det som är det väsentliga, utan det
            väsentliga problemet är starkspriten, och av den är mer än 30
            % illegal och i stigande mängd. Det är alltså det stora problemet.
            Räknar vi in alla folköl som säljs får vi det förhållande som
            Göran Magnusson talar om, men det är tämligen ointressant tycker
            jag.
          </note>
          <note>
            Det är i och för sig oroande att konsumtionen har stigit med
            13 %. Men på 60-talet bestod över 70 % av konsumtionen av starksprit.
            Det måste vara sämre än att det i dag dricks bara 20-23 % starksprit.
            Resten är öl och vin. Man har alltså gått över till svagare alkohol.
            Totalmängden är lika stor. Men jag är fullständigt övertygad om
            att det är bättre för folkhälsan att man dricker samma mängd i
            form av svagare drycker, vilket ju blir utdraget i tid på ett
            helt annat sätt, än att man berusningsdricker starksprit och så
            stor andel som 70 %. Det är en fördel att man har lagt om alkoholvanorna
            på det sättet. Men visst tycker jag att det skulle vara bra om
            fick ned alkoholkonsumtionen.
          </note>
          <note>
            Det är därför som jag har sagt: Se på Nya Zeeland, som trots
            liberaliseringen fick ned alkoholkonsumtionen med 18 %. Se på
            andra länder som har fått ned den genom att välja information
            för att ge människor insikt i stället för att försöka trycka på
            dem någonting som de då reagerar emot.
          </note>
          <note>
            Vi har inga olika uppfattningar om detta. Det är bara det att
            vi har olika vägar. Göran Magnusson lever kvar i ett gammalt förmyndarsamhälle,
            ett patriarkaliskt samhälle där man talar om för medborgaren vad
            som gäller och sedan är det bra med det.
          </note>
          <note type="speaker">
            Anf. 194 GÖRAN MAGNUSSON (s) replik:
          </note>
          <note>
            Herr talman! Om Leif Carlson nu är oroad över den 13-procentiga
            konsumtionsökningen, skulle jag gärna vilja veta vilka förslag
            i Leif Carlsons reservationer som skulle leda till konsumtionsminskningar.
          </note>
          <note>
            Sedan, Leif Carlson, är det inte så att ökningen av totalkonsumtionen
            utgörs av hembränd och smugglad alkohol. Det sade jag redan i
            mitt inledningsanförande, men jag ska bruka min tid till att upprepa
            det.
          </note>
          <note>
            Enligt SORAD vid Stockholms universitet var mängden smugglad
            starksprit från 1996 till 2001
          </note>
          <note>
            oförändrad, och andelen hembränd starksprit minskade från 0,5
            % till 0,2 %. Den utgör alltså en mycket liten andel även av starkspriten.
            Det är samma siffror även när det gäller andra dryckesslag. Det
            är ju inte så att folkölet spelar någon roll för alkoholkonsumtionen.
            Den utgör knappt 10 % av den totala konsumtionen. Det är ju vin-
            och starkölsökningen som har den stora effekten.
          </note>
          <note>
            Jag är i och för sig gärna med på att få ned det s.k.
          </note>
          <note>
            berusningsdrickandet och den nordliga eller skandinaviska synen
            på hur man ska använda alkohol. Fast en intressant fråga till
            en läkare är väl hur kroppen gör skillnad på starköl och brännvin.
          </note>
          <note type="speaker">
            Anf. 195 LEIF CARLSON (m) replik:
          </note>
          <note>
            Herr talman! Om Göran Magnusson ägnar sig åt att dricka ett par
            glas vin om dagen, omräknat till en liter starksprit, under en
            vecka eller tio dagars tid och sedan dricker en liten starksprit
            på direkten, kommer
          </note>
          <note>
            Göran Magnusson alldeles klart att märka att kroppen gör skillnad.
            Det är faktiskt en tidsfaktor.
          </note>
          <note>
            Sedan är det, Göran Magnusson, så att alla stora undersökningar
            visar att över 30 % starksprit kommer in i landet. Det kom vissa
            siffror i höstas som visade att andelen smugglad och hembränd
            alkohol var så stor som uppemot 40-60 %. Det är inte mycket att
            diskutera. De största undersökningar vi har gjort påvisar detta
            stora mörkertal.
          </note>
          <note>
            Egentligen kunde Göran Magnusson läsa våra förslag. Jag sade
            nyss att man måste satsa mer pengar på tull- och polisinsatserna
            - vi har avsatt mer i vår budget - för att hindra den kriminella
            verksamheten. Vi satsar mer pengar på information om alkohol än
            vad ni gör från ert håll därför att vi tror att det är viktigt.
          </note>
          <note>
            Vi föreslår sådana åtgärder - det gäller hjälp till missbrukare
            - som är effektiva. Vi föreslår nya system för bl.a. skolorna,
            t.ex. prime for life-systemet.
          </note>
          <note>
            Det finns mängder med förslag som vi har tagit upp som just påverkar
            missbruket, men som bygger på att man informerar människor och
            för en dialog med myndiga personer om vad som kan vara farligt
            och vad man kan klara.
          </note>
          <note>
            Människorna ska ställa upp på denna politik och förstå dess inriktning.
            Vi ska inte komma med dekret därför att människor inte begriper
            sitt eget bästa. Vi ska inte säga att vi begriper människors bästa
            och att därför talar om hur folk ska bete sig.
          </note>
          <note>
            Vi har inte den inställningen. Vi tror att det fungerar med folkbildning.
            Man ska kunna se både det som är positivt och det som är negativt,
            och vi ska satsa våra resurser på att hjälpa dem som har svårt
            att klara detta.
          </note>
          <note type="speaker">
            Anf. 196 GÖRAN MAGNUSSSON (s) replik:
          </note>
          <note>
            Herr talman! Beträffande tidsfaktorn vill jag säga att jag tror
            att det skulle få stora effekter om jag skulle dricka. Det är
            mera hypotetiskt. Också jag begriper att det får större effekter
            om man stjälper i sig en halva brännvin än om man dricker ett
            par glas vin. Det var inte riktigt det diskussionen gällde.
          </note>
          <note>
            Svårigheten är att tro på det som sägs om tidsfaktorn. Det är
            Leif Carlsons viktigaste tes.
          </note>
          <note>
            Den franska befolkningen tillhör väl de befolkningar som har
            anpassat sig väl till tidsfaktorn. Frågan är om det finns mindre
            alkoholskador i Frankrike än vad det finns i Sverige. Tidsfaktorn
            talar för att det skulle vara på det sättet. De dricker under
            mycket längre tid och varje dag och har inte samma berusningsdrickande.
          </note>
          <note>
            Det är rätt meningslöst för Leif Carlson och mig att diskutera
            konsumtionssiffrorna. Leif Carlson håller sig hela tiden till
            alkoholkapitalets uppgifter på denna punkt, medan jag håller mig
            till de vetenskapliga undersökningar som Stockholms universitet
            svarar för. Så länge Bertil Swartz från Sprit- och vinleverantörsföreningen
            förser Leif Carlson med fakta i alkoholfrågan är varje försök
            till diskussion om siffrorna meningslöst.
          </note>
          <note>
            Vore det inte klokt att titta på den undersökning som SORAD har
            gjort och som man nu redovisar?
          </note>
          <note>
            När min talartid är slut, vilket den är om några sekunder, ska
            jag överlämna undersökningen till Leif
          </note>
          <note>
            Carlson, så att han åtminstone kan försöka jämföra de siffrorna
            med Bertil Swartz lobbyistsiffror från alkoholkapitalet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 21 februari.)
          </note>
          <note>
            15 § Handikappolitik
          </note>
          <note>
            Föredrogs socialutskottets betänkande 2001/02:SoU7
          </note>
          <note>
            Handikappolitik.
          </note>
          <note type="speaker">
            Anf. 197 LARS ELINDERSON (m):
          </note>
          <note>
            Herr talman! Den svenska politiken på handikappområdet har genomgått
            en förändring eller en förskjutning under senare år. I huvudsak
            tror jag att vi kan säga att vi är ganska överens om att det är
            en riktig förskjutning från mer riktade insatser för att öka den
            enskilde funktionshindrades möjligheter att ta del av samhällets
            utbud till mer generella åtgärder, som innebär att alla miljöer
            och alla verksamheter ska vara tillgängliga också för människor
            med funktionshinder.
          </note>
          <note>
            Det är en positiv förändring som man skulle kunna tro har skett
            på grund av att vi under de senare åren har konstaterat att de
            riktade insatserna inte har varit tillräckligt effektiva. Vi har
            förebilder i denna förändring i andra länder.
          </note>
          <note>
            Det har visat sig att enbart riktade insatser inte har varit
            en framkomlig väg för att göra det möjligt för människor att ta
            del av det utbud som finns i samhället. Vi måste också anpassa
            den fysiska och psykiska miljön till människorna.
          </note>
          <note>
            Herr talman! Det finns risker med att alltför ensidigt luta sig
            mot generella insatser för att öka tillgängligheten och för att
            göra alla miljöer öppna också för människor med funktionshinder.
          </note>
          <note>
            Detta betänkande behandlar ett femtiotal motioner på handikappområdet.
            Samtliga yrkanden har avstyrkts - de flesta med hänvisning till
            att den nationella planen för handikappområdet har inneburit en
            förskjutning av tyngdpunkten från riktade insatser för att stärka
            enskilda funktionshindrade till generella insatser.
          </note>
          <note>
            Det innebär, som jag uppfattar det, att man riskerar att tappa
            bort de specifika behov som enskilda funktionshindrade kan ha
            och som inte kan tillgodoses med generella och allmänna metoder.
          </note>
          <note>
            I synnerhet på grund av att den enskildes ställning är betydligt
            starkare i de lagar som reglerar de funktionshindrades rättigheter
            - hälso- och sjukvårdslagen, socialtjänstlagen och LSS - och som
            ger den enskilde möjligheter att få sin sak rättsligt prövad innebär
            en sådan förskjutning också en risk för att den enskildes egen
            rättssäkerhet minskas.
          </note>
          <note>
            Om jag inte får mina rättigheter enligt hälso- och sjukvårdslagen
            eller LSS tillgodosedda har jag möjlighet att besvära mig. Men
            om alla de instanser som enligt handikapplanen ska rätta sig efter
            de generella regler vi fastställer när det gäller tillgänglighet
            inte lever upp till detta har jag som enskild ingen möjlighet
            att få upprättelse. Om jag inte kommer in på en restaurang eller
            inte har möjlighet att komma in på en konferensanläggning eller
            ett varuhus är min enda möjlighet att via de politiska organen
            se till att restaurangen i ett senare skede lever upp till de
            regler och krav som finns. Detta tycker jag är den viktigaste
            invändning man i dag kan lyfta fram mot den förändring av fokus
            i handikappolitiken som skett i Sverige.
          </note>
          <note>
            Generella insatser kan aldrig lösa de enskilda människornas individuella
            problem, utan de måste kompletteras med ett regelsystem som ger
            den enskilde möjligheter att få sina rättigheter också när det
            gäller de generella insatserna prövade.
          </note>
          <note>
            Vi har en reservation - nr 4 - som just skjuter in sig på den
            svagheten i vår handikappolitik, nämligen enskilda människors
            bristande möjligheter att få sin sak prövad när samhället i dess
            helhet inte kan leva upp till vad man lovar i nationella handlingsplaner,
            kommunala handlingsplaner eller andra beslut fattade av centrala
            instanser.
          </note>
          <note>
            Vi har i vår reservation, och också i andra sammanhang, hänvisat
            till att det finns medel. Det finns lagstiftning, men det finns
            också specialreglerade medel för att garantera enskilda människor
            möjligheten att ta del av det utbud som finns i samhället.
          </note>
          <note>
            Vi hänvisar ofta till den amerikanska lagstiftningen ADA, men
            det finns också i våra grannländer
          </note>
          <note>
            Norge, Danmark och framför allt Tyskland och England sådana möjligheter.
            Men det finns i väldigt begränsad utsträckning i Sverige.
          </note>
          <note>
            Herr talman! Jag yrkar bifall till reservation nr 4, som lyfter
            fram dessa frågor.
          </note>
          <note>
            Det finns ett antal andra synpunkter som framförs i våra reservationer
            och som jag tycker borde väcka en del tankar hos majoriteten.
            Också på det område som vi alla är överens om ska specialreglera
            funktionshindrades möjligheter att ta del av det utbud som finns
            - det som speciellt gäller människor med funktionshinder - är
            ansvaret i dag fördelat mellan olika huvudmän. Det gäller t.ex.
            behovet av särskilda insatser inom sjukvården, habiliteringen
            och rehabiliteringen.
          </note>
          <note>
            I flera motioner har just den frågan tagits upp.
          </note>
          <note>
            Fördelningen av ansvaret mellan olika huvudmän innebär att den
            enskilde bollas fram och tillbaka och ofta inte kan utnyttja det
            utbud som finns. I flera motioner och en reservation tar man just
            upp den här frågan: bristen på samordning inom habiliterings-
            och rehabiliteringsområdet för just funktionshindrade. Jag har
            lite svårt att förstå att man inte på ett tydligare sätt från
            majoritetens sida har kunnat markera att detta är ett problem.
          </note>
          <note>
            På hjälpmedelsområdet tror jag att de flesta av oss är överens
            om att den tekniska utvecklingen ger oss stora möjligheter, som
            vi tidigare inte hade, att tillgodose människors individuella
            behov av hjälpmedel men att de möjligheterna i dag är begränsade
            av att utbudet hålls tillbaka av några monopol som inte ger den
            enskilde möjlighet att välja ett utbud som finns utöver detta.
          </note>
          <note>
            Jag var på en konferens här i riksdagshuset för inte så länge
            sedan då en tidigare socialminister talade om svårigheterna med
            att introducera nya hjälpmedel. I det fallet handlade det om en
            talande termometer för synskadade. Den finns på marknaden också
            i Sverige. Man behöver inte avläsa om man har feber, utan febertermometern
            talar om det själv. Det är ett hjälpmedel som mycket väl ryms
            inom de regleringar som finns för vad som är berättigat som hjälpmedel,
            men våra hjälpmedelscentraler kan inte förmedla det trots att
            det finns för var och en av oss att köpa via
          </note>
          <note>
            Internet.
          </note>
          <note>
            Den hjälpmedelsgaranti som vi från de borgerliga partiernas sida
            har reserverat oss till förmån för skulle innebära att man som
            enskild får rättigheten till hjälpmedel fastslagen av socialnämnden
            eller någon annan myndighet men att man själv får möjlighet att
            utnyttja ett utbud som finns utanför hjälpmedelscentralens utbud,
            det som man i dag är hänvisad till. En hjälpmedelsgaranti skulle
            innebära en revolution när det gäller att introducera nya effektiva
            och bra hjälpmedel för funktionshindrade i vårt land. Det finns
            erfarenhet av ett sådant system i andra länder. Jag hänvisade
            tidigare till Tyskland när det gällde rättighetslagstiftningen,
            och jag kan hänvisa till Tyskland också när det gäller hjälpmedelsgarantin.
            I princip fungerar det på det sätt som vi vill att det ska fungera
            i vårt land.
          </note>
          <note>
            Herr talman! Det finns mycket mer att anföra med anledning av
            de drygt 50 yrkandena, men jag avstår i det här sammanhanget av
            tidsskäl, och det finns möjlighet att återkomma i andra sammanhang.
            Jag vill alltså nöja mig med att yrka bifall till vår reservation
            nr 4.
          </note>
          <note type="speaker">
            Anf. 198 ROLF OLSSON (v):
          </note>
          <note>
            Herr talman! Vänsterpartiet har under den gångna mandatperioden
            deltagit aktivt i arbetet med handikappfrågorna. Vi har medverkat
            i arbetet med och i besluten kring den nationella handlingsplanen
            för handikappolitiken.
          </note>
          <note>
            Vi anser att planen var ett stort steg framåt när det gäller
            att stärka de funktionshindrades rättigheter i samhället. Den
            handlar om ett tillgängligare Sverige.
          </note>
          <note>
            Den handlar om ett rättssäkrare Sverige, om tillgänglig samhällsinformation,
            om brukarstöd och om en rad andra viktiga åtgärder som alla leder
            i riktning mot målet full delaktighet och jämlikhet för funktionshindrade.
            Men där är vi inte än, och det finns fortfarande mycket kvar att
            göra.
          </note>
          <note>
            Det betänkande som vi i dag debatterar är ett motionsbetänkande,
            och Vänsterpartiet står bakom sju reservationer och ett särskilt
            yttrande. Även om vi är eniga med regeringen om inriktningen på
            handikappolitiken har vi synpunkter på en mängd enskilda frågor.
            Jag ska här diskutera några av Vänsterpartiets reservationer.
          </note>
          <note>
            Den ojämställdhet som finns mellan kvinnor och män är i högsta
            grad giltig också på de funktionshindrades område. I välfärdsbokslutet
            konstateras att de könsmässiga skillnaderna är mycket tydliga
            bland personer med funktionshinder. Kvinnor har i högre grad än
            män ekonomiska problem. De får också mindre stöd och hjälp. Samtidigt
            är kvinnor överrepresenterade när det gäller de flesta kategorier
            av funktionshinder.
          </note>
          <note>
            Vi menar att det är oerhört angeläget att en kartläggning kommer
            till stånd som på djupet analyserar könsskillnader och ojämställdhet
            i gruppen funktionshindrade och att den kartläggningen följs av
            ett åtgärdsprogram för att minska skillnaderna mellan kvinnor
            och män.
          </note>
          <note>
            Funktionshindrade kvinnor är en särskilt utsatt grupp, anser
            vi, när det gäller våld och övergrepp.
          </note>
          <note>
            Funktionshindret gör det ibland svårare för kvinnan att såväl
            värna sin integritet som förmedla att ett övergrepp ägt rum. I
            flera fall kan förövaren vara någon närstående eller en person
            som den funktionshindrade kvinnan är i beroendeställning till.
            Det är få kvinnojourer, om ens någon, som i dag har kunskap eller
            möjlighet att möta funktionshindrade kvinnor som behöver hjälp.
            Även tillgängligheten till många kvinnojourer är starkt begränsad.
          </note>
          <note>
            Vänsterpartiet anser att det finns ett stort mörkertal och stora
            brister i kunskap när det gäller våld och övergrepp mot funktionshindrade
            kvinnor. Vi menar att det behövs en bred utredning för att man
            ska kunna kartlägga våld och övergrepp mot funktionshindrade kvinnor.
          </note>
          <note>
            De psykiskt funktionshindrade är en grupp som ofta hamnar i skymundan.
            Psykiska symtom och funktionshinder är fortfarande starkt förknippade
            med skam och skuld. Funktionshindret i sig är ofta starkt hämmande
            för den sociala förmågan, vilket gör det än svårare att vara delaktig
            i samhället. Det ställer därför krav på samhället att anpassa
            tillgängligheten för denna målgrupp.
          </note>
          <note>
            I samband med psykiatrireformen fastställdes mål om ökad integration
            genom stimulans för uppbyggnad av gruppbostäder och boendestöd.
            Vi kan dock konstatera att det arbetet på många håll inte har
            lyckats fullt ut och att placeringar i vissa fall har ökat på
            sjukhem som ligger utanför individens hemort. Det är en utveckling
            som måste följas noga och stävjas.
          </note>
          <note>
            Ökad tillgänglighet för psykiskt funktionshindrade handlar i
            hög utsträckning om att kunna bestämma över sitt eget liv. I det
            arbetet är brukarrevisioner och brukarråd en viktig del. Socialstyrelsen
            har nyligen kartlagt goda exempel på brukarrevisioner och brukarråd
            i landet. Kartläggningen visar på variationer i rådens och revisionernas
            uppgift från att det är fråga om ett direkt inflytande till att
            det är fråga om ett informationsforum. Socialstyrelsen konstaterar
            att det utifrån undersökningar som har gjorts inte kan dras några
            generella slutsatser.
          </note>
          <note>
            För att man ska kunna säkerställa de psykiskt funktionshindrades
            rättigheter och inflytande anser vi i Vänsterpartiet att det är
            viktigt att Socialstyrelsen får i uppdrag att utforma en enhetlig
            manual för brukarrevisioner. Det har vi också skrivit i en reservation.
          </note>
          <note>
            Herr talman! Tillgänglighet handlar också i allra högsta grad
            om deltagande i samhällslivet, där politiken är en viktig del.
            Genom politiken skapas delaktighet i beslut och debatt på de flesta
            områden. Det är en viktig demokratisk rättighet att kunna delta
            i den politiska processen. Vi står därför bakom en reservation
            som bygger på en motion från Folkpartiet om lagstiftning för att
            säkerställa att information och underlag ska tas fram i anpassad
            form om så begärs.
          </note>
          <note>
            Tillgänglighet handlar också om hjälpmedel.
          </note>
          <note>
            Hjälpmedel kan vara allt från avancerad teknisk utrustning till
            hundar. I de flesta fall förknippar vi dessa hjälpmedel med synskadade,
            men vi menar att hundar kan vara utmärkta hjälpmedel även vid
            andra funktionshinder. De kan t.ex. fungera som servicehundar
            vid rörelsehinder eller liknande. Vänsterpartiet anser därför
            att det bör tillsättas en utredning för att man ska få likformiga
            regler för beviljande av hund som hjälpmedel oavsett funktionshinder.
          </note>
          <note>
            Vi menar också att föräldrar till funktionshindrade barn behöver
            ett utökat stöd. De ska förutom den dagliga omsorgen samordna
            och sköta alla kontakter med de offentliga organ som finns runt
            barnen, och det kan vara många. Blir de sjukskrivna fungerar ofta
            inte deras rehabilitering, eftersom orsaken till sjukskrivningen
            ofta kan vara situationen kring barnet. Vi anser att det behövs
            en översyn av just de här föräldrarnas villkor och av hur stödet
            till föräldrar med funktionshindrade barn ska utformas.
          </note>
          <note>
            Herr talman! Vi har ett särskilt yttrande när det gäller rätten
            till daglig verksamhet för psykiskt funktionshindrade, en självklar
            och viktig rättighet. Lika självklart borde det vara att de som
            finns i den dagliga verksamheten också får någon form av ersättning.
          </note>
          <note>
            Så är inte alltid fallet, även om de flesta kommuner betalar
            någon form av ersättning. Detta är en fråga för det kommunala
            huvudmannaskapet, och vi har därför i år inte motionerat eller
            reserverat oss i utskottet, men vi menar att om några kommuner
            fortsätter att underlåta att ta det här ansvaret bör riksdagen
            återkomma med en tvingande lagstiftning.
          </note>
          <note>
            Herr talman! Vänsterpartiet står givetvis bakom samtliga sina
            reservationer, men för tids vinning yrkar jag bara bifall till
            reservation nr 3.
          </note>
          <note>
            Anf. 199 ESTER LINDSTEDT-
          </note>
          <note type="speaker">
            STAAF (kd):
          </note>
          <note>
            Herr talman! Jaha, nu står vi här igen - med, som vi tycker,
            samma yrkanden, samma reservationer och samma motioner. Det kan
            verka obegåvat. Eller vad kan det bero på? Vi har stiftat massor
            med lagar i den här riksdagen. Men som det har sagts här i kväll
            fungerar det ju inte alltid så i verkligheten som vi skulle önska
            och som vi avser att effekten ska vara av de lagar vi stiftar.
          </note>
          <note>
            Den första lagen om tillgänglighet i kollektivtrafiken för funktionshindrade
            kom redan 1979. Men effekten har inte varit särskilt synbar. Det
            som skett har kommit till dels på grund av de funktionshindrade
            själva, dels på grund av den tekniska utvecklingen.
          </note>
          <note>
            Man har vissa synpunkter på hur ett modernt fordon ska se ut.
            Fordonstillverkarna själva har också upptäckt att fordon kan vara
            bekväma för alla, och man vill ju vara kundtillvänd. Man vill
            ha kunder så att man tjänar pengar, och det är väl meningen.
          </note>
          <note>
            Precis som vi har hört här tidigare är vi egentligen ganska överens.
            Ändå är det rätt många motionsyrkanden. Det beror på att vi ser
            på verkligheten och inte tycker att det fungerar bra. På de flesta
            yrkanden svarar utskottet bra, tycker jag. Och faktiskt rör sig
            verkligheten lite här och var. Det redovisas i betänkandet.
          </note>
          <note>
            Som Vänsterpartiet här har framfört har även
          </note>
          <note>
            Kristdemokraterna t.ex. motionerat om en manual för brukarrevision
            för att kvaliteten ska kunna granskas ur ett brukarperspektiv
            i olika delar av landet. Här är saker på gång; det har vi kunnat
            konstatera vid beredningen i utskottet. Vi delar alltså reservation
            nr 9
          </note>
          <note>
            tillsammans med Vänsterpartiet.
          </note>
          <note>
            Sedan har vi återigen motionerat om rätt till tolkning för funktionshindrade.
            Då tänker man ju mest på döva, men också människor med andra kommunikationshinder
            kan behöva tolkning. Lagändring kan behövas. Utskottet konstaterar
            i huvudsak att statsbidraget till dövtolkning är snedfördelat.
            Det är nu fördelat per invånare, medan de tolkningsbehövande,
            i alla fall de hörselskadade, av olika skäl inte är jämnt fördelade
            i befolkningen. Detta ger man nu regeringen i uppdrag att se över,
            och det tycker vi är bra.
          </note>
          <note>
            Något rör det sig alltså, men detta skulle behöva ske något mer
            skyndsamt, tycker vi.
          </note>
          <note>
            Man hänvisar till att riksdagen för ett år sedan gjorde ett tillkännagivande
            till regeringen om rätten att kunna använda teckenspråk. Men det
            gäller som sagt inte bara teckenspråk. Det går långsamt men dock
            framåt. Här har vi en reservation, nr 15. Rubriken är Rätt till
            teckenspråkstolk, men egentligen har vi formulerat det som att
            det gäller andra funktionshinder också. Det är dock detta som
            ligger längst fram. Det finns ju också en lagstiftning om att
            man har rätt till detta, och därför tycker jag att det är besvärande
            att det inte fungerar som det ska.
          </note>
          <note>
            Habiliteringen har berörts. Det är självklart att den ska fungera,
            men gör den det? Vi har ju föreskrifter, och vi har landsting
            som ska sköta detta. Både habilitering och rehabilitering är bitvis
            dåligt tillgängliga.
          </note>
          <note>
            För vissa åkommor är det svårt att få tillgång till rehabilitering.
            Den är också ganska arbetsinriktad, så den som behöver rehabilitering
            mest för att helt enkelt må så bra som möjligt i sin åkomma har
            sämre möjligheter att komma till. Detta tar vi upp i reservation
            16.
          </note>
          <note>
            Utskottet hänvisar till att det ska vara en sammanhållen rehabilitering,
            och man redogör för pågående arbete. Men det fungerar inte bra.
            Vi har i dagarna fått brev från parkinsonpatienter som inte tycker
            att de får den rehabilitering de behöver. Många av dem är i arbetsför
            ålder, men de flesta är inte det.
          </note>
          <note>
            Kristdemokraterna har också åter motionerat om en utredning om
            effekten av stöd enligt LSS och socialtjänstlagen. Där tycker
            jag att utskottet svarar dåligt eller inte alls. Man tycker inte
            att man ser något behov av en sådan. Men senast i helgen var jag
            i kontakt med föräldrar som tyckte att detta fungerade väldigt
            dåligt. De kastades mellan de här två olika sakerna, dvs. LSS
            och socialtjänstlagen. Det blir dyrt för dem, och de visste inte
            riktigt vad de kunde räkna med eller kräva. Det fungerar inte
            så bra som vi tror när vi läser våra papper, lagar och bestämmelser.
          </note>
          <note>
            Alltså behöver man alltså se över det. Även om detta har vi en
            reservation.
          </note>
          <note>
            Särskilt kommer detta till synes när det gäller föräldrar till
            funktionshindrade barn. Detta har jag tagit upp förut. De har
            en väldigt arbetsam situation. De -
          </note>
          <note>
            och ni får säga vad ni vill i jämställdhetsfrågor, men oftast
            är det mammorna - är väldigt uttröttade och har en utbredd ohälsa.
            Ofta möts de av oförståelse från t.ex. försäkringskassan för sin
            totala arbetssituation.
          </note>
          <note>
            Därför vill vi att de ska få mera stöd och att detta ska uppmärksammas
            mer.
          </note>
          <note>
            Detta tar vi upp i reservation 25, som jag vill yrka bifall till.
            Föräldrar ska, förutom att sköta den dagliga vården och tillsynen,
            samordna och sköta kontakterna med alla offentliga organ och andra
            som finns med runt familjen till det funktionshindrade barnet.
            Det kan handla om sjuk- och tandvård, försäkringskassa, barnomsorg
            och skola, LSS-handläggare, hjälpmedelsdistributör, kontaktfamiljer,
            korttidshem m.m.
          </note>
          <note>
            Rehabiliteringen av sjukskrivna föräldrar fungerar inte eftersom
            det är situationen kring barnet som är den egentliga orsaken,
            och den blir ju inte avhjälpt av att man försöker rehabilitera
            föräldrarna. Givetvis kan man se till att de får tillfälle till
            motion och rekreation, men orsaken finns ju kvar.
          </note>
          <note>
            När det gäller reservation 23 blev det en lapsus.
          </note>
          <note>
            Där skulle vi ha varit med. Det gäller funktionshindrade kvinnor
            som utsätts för våld. Den reservationen brukar vara med, och vi
            brukar också vara med på den.
          </note>
          <note>
            Som sagt: Verkligheten är sådan att motioner, yrkanden och reservationer
            återkommer. Nu får vi se som vi kan förbättra detta det kommande
            året så att vi slipper upprepa det igen.
          </note>
          <note type="speaker">
            Anf. 200 KENNETH JOHANSSON (c):
          </note>
          <note>
            Herr talman! Centerpartiet vill skapa ett samhälle som är tillgängligt
            för alla, där alla människor kan delta i samhällslivet på lika
            villkor. Detta innebär att funktionshindrade ska ha möjlighet
            till arbete, utbildning och rik och varierande fritid samt kunna
            delta i samhällsdebatten på lika villkor som alla andra.
          </note>
          <note>
            Genom att förändra samhället kan vi eliminera många funktionshinder.
            Centerpartiet anser att delaktighet och jämlikhet ska vara utgångspunkten
            för allt stöd och all service som samhället kan erbjuda människor
            med funktionshinder. Vår uppfattning är att handlingsplanen för
            handikappolitiken från våren
          </note>
          <note>
            2000 var för allmänt hållen och i vissa delar begränsande. Vi
            vill vidga samhällsperspektivet och lyfta fram den enskildes förutsättningar
            mer. Vi anser att detta ska markeras genom ett ytterligare mål
            för handikappolitiken med den inriktningen.
          </note>
          <note>
            Varje dag utsätts funktionshindrade för diskriminering i olika
            former. Det är upprörande. Vi har långt kvar innan vi har nått
            till det självklara: att alla har samma rättigheter. Centerpartiet
            vill skapa ett likvärdigt medborgarskap för människor med funktionshinder.
            Människors olikheter är en rikedom. Vi välkomnar och har medverkat
            till förslag om förstärkt skydd för funktionshindrade i regeringsformen.
          </note>
          <note>
            Vi måste dessutom arbeta mycket mer med bemötandefrågorna. Vi
            vill skärpa förvaltningslagen.
          </note>
          <note>
            Arbetsgivare måste satsa mycket mer på fortbildning i bemötandefrågor.
            Enskilda måste få känna sig trygga och respekterade i kontakter
            med olika myndigheter.
          </note>
          <note>
            Centerpartiet vill också utreda, vilket framgår av reservation
            nr 5, ett system med individuellt utkrävbara rättigheter för funktionshindrade.
            En person som inte kan delta i samhället på grund av bristande
            tillgänglighet bör kunna få detta prövat av en oberoende instans.
          </note>
          <note>
            Herr talman! Alla ska ha rätt till ett arbete, alla har en uppgift
            att fylla. Det är viktigt att den ordinarie arbetsmarknaden och
            utbildningsväsendet i första hand fungerar så att funktionshindrade
            erbjuds sysselsättning. Det är av stor betydelse att få del av
            social gemenskap och känna att man deltar i produktionen.
          </note>
          <note>
            Rehabiliteringsinsatserna måste förstärkas. Även lönebidragssystemet
            har stor betydelse för arbetshandikappade. Det underlättar för
            många att ha en plats i arbetslivet, stärker de arbetshandikappades
            ekonomiska situation, och dessutom har ideella organisationer
            fått tillgång till värdefull hjälp i form av arbetskraft. Centerpartiet
            vill öka anslaget till lönebidrag och höja det s.k. taket.
          </note>
          <note>
            Många psykiskt funktionshindrade har svårt att få tillgång till
            den reguljära arbetsmarknaden, och enligt
          </note>
          <note>
            LSS är de undantagna från rätten till daglig verksamhet. Vi anser
            att den dagliga verksamheten är ett viktigt steg i rehabiliteringen
            och att den skapar en känsla av tillhörighet och egenvärde. Den
            är också viktig för känslan av social gemenskap. Vi vill se, vilket
            framgår av reservation nr 19, en ändring i LSS
          </note>
          <note>
            så att psykiskt funktionshindrade ges rätt till daglig verksamhet.
          </note>
          <note>
            I dag köar många för att få sina funktionshinder bedömda och
            åtgärdade. Långa väntetider för att erhålla hjälpmedel eller få
            dem reparerade innebär att man under väntetiden inte kan delta
            i samhällslivet på samma villkor som andra. Hjälpmedel för rehabilitering
            och trygghet måste säkras. En helhetssyn och en samlad bedömning
            måste göras i ansvarsfördelningen mellan kommun och landsting.
            Centerpartiet föreslår, i likhet med Folkpartiet, Kristdemokraterna
            och Moderaterna en hjälpmedelsgaranti. Vi bejakar också teknikutvecklingen
            och understryker att IT-samhället måste vara tillgängligt även
            för funktionshindrade. Vi vill se ett särskilt stöd för IT-produkter
            till funktionshindrade.
          </note>
          <note>
            Vi har även från Centerpartiet tagit upp många fler avgörande
            och viktiga förslag i vår strävan att ta ytterligare steg i riktning
            mot ett samhälle tillgängligt för alla: demokratifrågor, möjligheterna
            att ta del av kulturutbud, handikapporganisationernas stora betydelse,
            färdtjänsten, särskilda insatser för olika grupper, t.ex. att
            öka rättssäkerheten för demenssjuka.
          </note>
          <note>
            Nödvändigt är också att uppvärdera vård- och omsorgsyrkena genom
            att bryta ned hierarkier, korta beslutsvägar och stimulera arbetsrotation.
            Ett exempel på betydelsen av tillgången på personal är de personliga
            assistenterna som assistansreformen mer eller mindre står och
            faller med.
          </note>
          <note>
            Herr talman! Jag vill till sist yrka bifall till reservationerna
            nr 1 och nr 10 men står självfallet även bakom övriga reservationer
            där Centerpartiet förekommer.
          </note>
          <note type="speaker">
            Anf. 201 KERSTIN HEINEMANN (fp):
          </note>
          <note>
            Herr talman! Klockan börjar vridas tillbaka. Efter decennier
            med viktiga framsteg för funktionshindrades rättigheter börjar
            villkoren för denna grupp att försämras. Det finns en rad indicier
            och rapporter som talar om försämrade villkor och en smygande
            försämring av många funktionshindrades situation.
          </note>
          <note>
            Ett exempel är att funktionshindrade har sämre välfärd än befolkningen
            i övrigt, och Folkpartiet har i en motion tidigare tagit upp det
            och även fått ett tillkännagivande här i riksdagen. Regeringen
            uppdrog i maj förra året åt Statistiska centralbyrån att utarbeta
            en rapport om funktionshindrade personers levnadsförhållanden.
            Uppdraget skulle ha redovisats i november förra året men är försenat
            och ska komma under första halvåret 2002. Vi förutsätter att regeringen
            med anledning av det som kommer att beskrivas i den här rapporten
            också avser att återkomma med förslag till åtgärder som kan förbättra
            de funktionshindrades levnadsvillkor. Från Folkpartiets sida kommer
            vi att extra hårt bevaka att det sker.
          </note>
          <note>
            Herr talman! Folkpartiet arbetar för att alla människor ska kunna
            bestämma mer över sina liv. Det är genom att ta ansvar för sig
            själv, sina närmaste och hela samhället man växer som människa.
            Alla behöver ibland vägledning och stöd, men livet blir olidligt
            om någon annan alltid vet bäst vad just jag behöver.
          </note>
          <note>
            Därför måste även funktionshindrade få möjlighet att bestämma
            mer över sina liv, och därför behövs en radikalare handikappolitik.
            Folkpartiet vill satsa mer på att öka tillgängligheten i byggnader
            och kollektivtrafik. Rätten till personlig assistans måste återställas
            och utvecklas vidare. Människor med funktionshinder måste få möjlighet
            att i större utsträckning än i dag få bestämma över sina liv,
            var man vill bo, vilken hjälp man behöver, vem som ska ge hjälpen.
            Det är bara några exempel.
          </note>
          <note>
            Hjälpmedel är för många funktionshindrade en möjlighet till ett
            bättre fungerande liv. Därför är hjälpmedelsförsörjningen så viktig.
            Den fungerar inte på ett tillfredsställande sätt i dag. Väntetiderna
            är ofta oacceptabelt långa, och det innebär ju att den som behöver
            hjälpmedel ofta blir beroende av andra människor i stället för
            att kunna klara sig själv. Folkpartiet och även de övriga borgerliga
            partierna har länge drivit frågan om en hjälpmedelsgaranti, och
            vi fortsätter att driva frågan vidare trots inte minst Socialdemokraternas
            hårdnackade motstånd. Det är svårt att förstå att det skulle vara
            omöjligt att inom en rimlig tid förse människor med de hjälpmedel
            de behöver.
          </note>
          <note>
            Hjälpmedlen måste också utprovas på ett bra sätt och rådgivningen
            är naturligtvis viktig.
          </note>
          <note>
            En utökad konkurrens på hjälpmedelsområdet kan vara ett sätt
            att höja kvaliteten och kapa köerna. Inom t.ex. hörselvården skulle
            man i högre utsträckning än i dag kunna upphandla tjänster från
            privata entreprenörer. Det är då viktigt att upphandla hela kedjan,
            dvs. utprovning och uppföljning.
          </note>
          <note>
            Herr talman! Från Folkpartiet är vi naturligtvis glada åt att
            vi i riksdagen fick igenom vårt yrkande om att även de vuxnas
            rehabilitering och habiliteringssituation ska ses över av Socialstyrelsen.
            Vi vet ju att det brister i många avseenden. Men vi vill än en
            gång - det har vi gjort i en reservation - understryka att enligt
            FN:s standardregler handlar begreppet rehabilitering om en process
            som syftar till att människor med funktionsnedsättning ska uppnå
            och behålla bästa möjliga fysiska, intellektuella, psykiska eller
            sociala funktionsförmåga. Rehabilitering och habilitering ska
            också ses i ett livslångt perspektiv och inte bara som en insats
            för yrkesverksamma eller för dem som kan rehabiliteras tillbaka
            till yrkeslivet. Det är också viktigt att det är en sammanhållen
            rehabilitering där insatserna ses som en helhet och inte som från
            varandra skilda insatser. Individens behov, önskemål och bästa
            ska ha ett avgörande inflytande på valet av rehabilitering och
            habiliteringsinsatser och inte utbud och ekonomiska möjligheter.
            Det är en lång bit kvar att gå innan vi i Sverige kan säga att
            vi uppfyller FN:s standardregel nr 3.
          </note>
          <note>
            Med detta vill jag yrka bifall till reservation nr 16.
          </note>
          <note>
            Herr talman! Det är naturligtvis viktigt att även funktionshindrade
            ska kunna delta i politiken och i övriga samhällsaktiviteter.
            Det är ingen självklarhet i dag. Kommundemokratiutredningen visar
            t.ex. att funktionshindrade är underrepresenterade som politiskt
            förtroendevalda i kommunerna. För synskadade finns det stora briser
            i tillgången på information, både för synskadade som förtroendevalda
            och som medborgare. Enligt Handikappombudsmannen årsrapport år
            2000 tar var femte kommun inte fram dokumentation och information
            i handikappanpassad form, inte ens när sådana önskemål framförs.
          </note>
          <note>
            Regeringen har nyligen i proposition 2001/02:80
          </note>
          <note>
            lagt fram förslag om vissa förbättringar bl.a. vad avser resor
            för förtroendevalda med funktionshinder.
          </note>
          <note>
            Det är gott och väl, men det räcker inte. Folkpartiet anser att
            det behövs en lag som föreskriver att information och underlag
            för beslut ska tas fram i anpassad form om så begärs. Här är vi
            glada för att Vänsterpartiet och Miljöpartiet har ställt upp och
            stött vårt yrkande. Det borde vara självklart att betydligt fler
            partier också såg till att funktionshindrade människor skulle
            få rätt att delta i samhället på lika villkor som andra. Det här
            är en åtgärd som är nödvändig för att öka funktionshindrades delaktighet
            i det politiska livet.
          </note>
          <note>
            Herr talman! Jag står bakom samtliga våra reservationer, men
            jag yrkar bifall till reservation nr 8 som handlar just om funktionshindrades
            möjligheter att delta i samhällslivet.
          </note>
          <note>
            Anf. 202 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Herr talman! För ungefär två veckor sedan var vi några stycken
            från Riksdagens Handikappforum som gick en mycket intressant vandring
            på Historiska museet. Jag rekommenderar talmannen, och om det
            är några andra som lyssnar, att besöka Historiska museet och gå
            denna utställning. Det tar tre kvart, och man går i fullkomligt
            becksvart mörker.
          </note>
          <note>
            Utställningen heter Dialog i mörkret. Den var från början inte
            avsedd att vara en utställning för funktionshindrade, utan det
            var ett sätt att åskådliggöra en miljö utan att man ser någonting.
            I vanliga fall tittar man på konsten på en utställning. Här fick
            vi känna på den. Det blev ganska påtagligt.
          </note>
          <note>
            Jag känner mig väldigt hemmastadd i den mossiga miljön, att ha
            spån och mjuk mark under fötterna. Jag kunde mycket väl tala om
            vad det var för träd utan att se dem genom att i stället känna
            på barken, barren och löven. Det som blev riktigt komplicerat
            var ett trottoarkafé. Jag fick parasoller rakt i ansiktet, och
            det stod stolar och bord med spretiga ben överallt som det inte
            gick att värja sig för. Trafikbullret överröstade allt så att
            det inte gick att lokalisera sig.
          </note>
          <note>
            Det som ni kommer att märka när ni går på utställningen - för
            jag förutsätter att jag målar upp detta så intressant för er att
            ni verkligen kommer att besöka utställningen - är att man tar
            till vara de andra sinnen man har. Det var oerhört intressant
            att se hur det går att orientera sig med hjälp av ljud och lukter.
            Vi fick t.ex. åka båt. Jag ska inte säga mer än att jag verkligen
            rekommenderar utställningen, herr talman.
          </note>
          <note>
            Utställningen pågår till den 31 mars på Historiska museet.
          </note>
          <note>
            Vi var där med Synskadades Riksförbund. Det var väldigt intressant.
            Det som skilde oss åt efter det att vi kom ut från tre kvart i
            becksvart mörker var att vi kunde öppna korpgluggarna och se var
            vi satte fötterna, och våra synskadade vänner fick fortsätta att
            ta sig fram med hjälp av käppar.
          </note>
          <note>
            Det har varit intressant att delta i socialutskottets behandling
            av handikappolitiken. Jag tycker nog, trots allt, att det går
            framåt en hel del. I bostadsutskottet, där jag i vanliga fall
            har min tjänstgöring, har jag varit med om att ta fram åtgärder
            för tillgängligheten för funktionshindrade i offentliga lokaler
            och på allmänna platser.
          </note>
          <note>
            I det här sammanhanget, handikappolitiken, har vi reservationer
            som bl.a. handlar om jämlikhet mellan funktionshindrade män och
            kvinnor och funktionshindrades delaktighet, som Kerstin Heinemann
            så fint beskrev förut. Vi ställer också upp på den reservationen.
            Vi har en reservation om brukarrevision. Vidare har vi en reservation
            om hund som hjälpmedel inte bara för synskadade utan även för
            andra funktionshindrade. Vi har en reservation om daglig verksamhet,
            där vi har en lösning på det som andra ser som problem. Vi har
            en reservation om funktionshindrade kvinnors utsatthet och en
            reservation om stöd till föräldrar med funktionshindrade barn.
            De problemen tog Ester upp.
          </note>
          <note>
            Jag tänkte ägna mig åt vår partimotion om jämställdhet och socialförsäkringen.
            Det gäller kvinnor med funktionshinder.
          </note>
          <note>
            Kommittén Välfärdsbokslut har konstaterat att det finns tydliga
            könsskillnader mellan funktionshindrade män och kvinnor. Kvinnor
            har i högre grad ekonomiska problem än män. Kvinnor får också
            mindre stöd och hjälp.
          </note>
          <note>
            Antalet personer med handikappersättning har ökat mellan åren
            1990 och 1998 från 49 000 personer till ungefär 56 000. Resultatet
            från äldre studier från
          </note>
          <note>
            1987 visar dock på att män med liknande behov fick högre handikappersättning
            än kvinnor. Sedan 1998
          </note>
          <note>
            finns det ett särskilt bilstöd för personer med varaktigt funktionshinder.
            Det har visat sig att fler män än kvinnor uppbär det stödet. Om
            det beror på att fler män än kvinnor kör bil, att fler män än
            kvinnor söker bilstöd eller att fler män än kvinnor beviljas bilstöd
            är svårt att avgöra. Vi tycker att det är viktigt att kartlägga
            ojämlikheterna, fördjupa insikterna i frågorna och att åtgärdsprogram
            vidtas som ska minska skillnaderna mellan kvinnor och män.
          </note>
          <note>
            Jag sade att vi hade ett förslag som kan ses som en lösning på
            en del av problemen för människor som inte kan få anställning
            på Samhall. Nu under den plenifria veckan kommer jag att få besök
            av Samhall.
          </note>
          <note>
            Då ska jag ta upp bl.a. denna fråga. Det är en möjlighet som
            Barbro Feltzing beskriver i en motion, nämligen sociala arbetskooperativ.
            Det är en viktig metod i en rehabiliteringsprocess.
          </note>
          <note>
            Flera människor uppbär sjukbidrag, och någon lön utgår inte.
            Många arbetar deltid. Enligt socialtjänstlagen är kommunerna ålagda
            att ansvara för meningsfull sysselsättning för funktionshindrade,
            men lagen tolkas olika. För att stimulera kommunerna att utveckla
            denna verksamhet bör därför ett statligt kooperatörsbidrag utgå
            efter hur många som arbetar i kooperativet. Medlemmarna skulle
            kunna få lön för sitt arbete, vilket skulle betyda mycket pedagogiskt
            och stärka självkänslan hos medlemmarna.
          </note>
          <note>
            Jag har tagit upp några av de reservationer vi har.
          </note>
          <note>
            Jag ställer mig naturligtvis bakom alla reservationer, men jag
            yrkar bifall bara till reservation 3 under punkt 3.
          </note>
          <note type="speaker">
            Anf. 203 CATHERINE PERSSON (s):
          </note>
          <note>
            Herr talman! En samhällsgemenskap med mångfald som grund. Samhället
            ska utformas så att människor med funktionshinder blir fullt delaktiga
            i samhällslivet. Jämlikhet i levnadsvillkoren för flickor och
            pojkar samt kvinnor och män.
          </note>
          <note>
            Ja, det är de mål som vi här i riksdagen har antagit i den nationella
            handlingsplanen för handikappolitiken. Hur vi tolkar målen och
            hur vi anser att vi ska genomföra dem kan vi ha olika åsikter
            om.
          </note>
          <note>
            Vi socialdemokrater är övertygade om att vi blir mest framgångsrika
            genom att fortsätta att bygga på vår generella välfärdspolitik.
            Alla människor ska få möjlighet att utifrån sina förutsättningar
            t.ex. gå i skolan, arbeta, få sjukvård, ha en rik fritid och utan
            förbehåll få existera som de personer de är.
          </note>
          <note>
            I Sverige har vi, jämfört med många länder, oerhört bra levnadsförhållanden.
            Men trots det finns det mycket mer att önska. Fortfarande är alldeles
            för många bostäder otillgängliga, alldeles för många får inte
            ett gott bemötande, alldeles för många arbetsplatser är funktionsovänliga
            och många fler funktionshindrade saknar arbete jämfört med personer
            som inte har någon form av funktionshinder.
          </note>
          <note>
            Det innebär naturligtvis att förutsättningarna för att nå de
            handikappolitiska målen är att vi angriper utmaningarna på alla
            områden. Det är hela samhället som är arenan för att miljöer och
            olika verksamheter utformas så att var och en kan delta utifrån
            sina förutsättningar. Det kräver allas vårt engagemang, kraft
            och vilja att förändra i de olika roller vi har som politiker,
            arbetskamrater, arbetsgivare eller kompisar. Det är inte bara
            ett fåtal som kan anstränga sig, utan det måste vi alla göra.
          </note>
          <note>
            Jag vill påstå att den nationella handlingsplanen för handikappolitiken
            är ett bra verktyg och en bra bas för att gå vidare.
          </note>
          <note>
            Den nationella handlingsplanen innebär, herr talman, i korthet
            att statliga myndigheter bör integrera handikapperspektivet i
            sin verksamhet och vara ett föredöme när det gäller att göra verksamhet,
            information och lokaler tillgängliga. Enkelt åtgärdade hinder
            i befintliga lokaler dit allmänheten har tillträde och på befintliga
            allmänna platser bör vara eliminerade år 2010. Likaså ska kollektivtrafiken
            vara tillgänglig till dess. Det satsas också särskilda medel för
            kompetensutveckling för personal inom olika samhällsområden kring
            frågor som rör bemötande av personer med funktionshinder.
          </note>
          <note>
            Vi måste fortsätta att bygga ett samhälle som innebär generella
            lösningar, kompletterat med individuella lösningar. Behovet av
            särlösningar minskar naturligtvis ju mer framgångsrika vi blir
            i att skapa ett samhälle som är tillgängligt för oss alla.
          </note>
          <note>
            Till det har vi också fattat olika beslut, som innebär:
          </note>
          <note>
            - möjlighet att behålla assistansersättningen efter 65
          </note>
          <note>
            år
          </note>
          <note>
            - utökad verksamhet med personliga ombud för personer med psykiska
            funktionshinder
          </note>
          <note>
            - en handlingsplan för hälso- och sjukvården som innebär mer
            pengar till bl.a. primärvård och psykiatri
          </note>
          <note>
            - de s.k. tillgänglighetspengarna som ska korta väntetiderna
            till hälso- och sjukvården
          </note>
          <note>
            - maxtaxa och förbehållsbelopp för personer som bor i särskilt
            boende eller som har hemtjänst.
          </note>
          <note>
            Herr talman! Någon talare sade tidigare att det är samma motioner
            och samma yrkanden. Det tycker jag också att en del av det här
            är. Jag blir också lite förvånad. Det kan bero på att jag upplever
            att reservanterna skriver om det som redan pågår. Det gör att
            det blir upprepningar. Jag ska kommentera en del av reservationerna.
          </note>
          <note>
            Många av reservationerna handlar om redan pågående arbete. Jag
            tycker att reservanterna i flera fall försöker slå in öppna dörrar.
          </note>
          <note>
            Folkpartiet skriver t.ex. om hörselhjälpmedel och avgifter för
            desamma. Moderaterna skriver om en hjälpmedelsgaranti tillsammans
            med flera andra partier. Det Moderaterna däremot inte talar om
            är vad som ska garanteras, och framför allt avsätter Moderaterna
            inte en enda krona för att kunna genomföra det. Det Moderaterna
            gör i budgeten är att försöka slingra sig från kostnaderna genom
            att föreslå ett s.k.
          </note>
          <note>
            nytt konto, som i själva verket är pengar som används till elektronisk
            kommunikation och bilstöd till funktionshindrade personer. Jag
            tycker att det är skrattretande, med tanke på att pengarna till
            bilstöd inte räcker i dag. Det är inget jag är stolt över, och
            det är någonting vi får förbättra. Men det blir absolut inte bättre
            därför att man rycker undan de pengarna helt och hållet och säger
            att de ska användas till någonting annat.
          </note>
          <note>
            Jag tycker att Moderaterna lurar personer med funktionshinder
            genom att skriva att man ska göra någonting, och sedan ser man
            inte till att det finns förutsättningar för att kunna genomföra
            det.
          </note>
          <note>
            De som följer arbetet i socialutskottet vet att jag som särskild
            utredare har fått i uppdrag av regeringen att utreda bl.a. hjälpmedelsfrågor.
            Det är det område som tas upp i reservationer och motioner. Det
            är de förändrade förutsättningarna på hjälpmedelsområdet genom
            utvecklingen inom informations- och kommunikationsteknologi samt
            digital teknik. Det är avgiftssystemet för hjälpmedel och därtill
            hörande regler i hälso- och sjukvårdslagen. Det är gränsdragningen
            vad gäller ansvaret mellan individuella hjälpmedel för personer
            med assistans och arbetshjälpmedel för assistenterna.
          </note>
          <note>
            Herr talman! När det gäller tillgänglighet till habilitering
            och rehabilitering delar jag den uppfattning som många tidigare
            har uttryckt, dvs. att det är viktigt att vi får en samordning
            av insatserna. Regeringen har också efter tillkännagivande från
            oss här i riksdagen gett Socialstyrelsen i uppdrag att kartlägga
            detta.
          </note>
          <note>
            Jag noterar att Moderaterna och Kristdemokraterna skriver oerhört
            tjusigt om rehabilitering i det här utskottsbetänkandet, samtidigt
            som man i socialförsäkringsutskottet föreslår fler karensdagar
            och beräkning av sjukpenning med två års retroaktivitet. Vem drabbas
            negativt av detta? Jo, det är de personer som ofta är sjuka och
            t.ex. reumatikern som behöver få operationer gjorda vid flera
            tillfällen. Med Moderaternas politik sjunker alltså sjukpenningen
            i takt med antalet sjukskrivningar. Nej tack, det vill vi inte
            ha, för det drabbar naturligtvis dem som allra bäst behöver sjukpenningen.
          </note>
          <note>
            Moderaterna skriver också i en reservation att man vill använda
            civilrättsliga regler för att stärka den enskildes ställning gentemot
            myndigheter och politiska beslut. Samtidigt är Moderaterna starkt
            kritiska till den strängare lagstiftningen på tillgänglighetsområdet.
            För mig blir det motsatsernas politik
          </note>
          <note>
            - eller är det kanske just så Moderaterna vill ha det?
          </note>
          <note>
            Tycker Moderaterna att de som orkar och har råd att processa
            i domstolarna ska göra det och yrka på skadestånd? Men vad hjälper
            ett skadestånd om man inte kommer upp till tredje våningen där
            bästa kompisen bor, när man inte kan handla en klänning i boutiquen
            som ligger en halvtrappa upp eller inte kan åka tunnelbana till
            biografen? Svaret är enkelt: Det hjälper inte alls utan betonar
            bara bristen på tillgänglighet.
          </note>
          <note>
            För mig som socialdemokrat är det självklart att välja den andra
            vägen, nämligen att försöka göra samhället så tillgängligt för
            alla som det bara går. Vi väljer att fortsätta att satsa på generella
            lösningar i samhället kompletterat med individuella lösningar
            som behövs, i stället för att se att det är individen som är problemet.
            Det gör vi bäst genom att fortsätta att ha pengar till de här
            verksamheterna. Man kan tycka att det inte är nog, men det kommer
            naturligtvis inte att dra undan skattemedel, som Moderaterna gör
            i sina budgetmotioner.
          </note>
          <note>
            Herr talman! I en reservation tar man upp frågan om anmälningsplikt
            vid misstanke om missförhållanden inom omsorgen om personer med
            funktionshinder. Det är naturligtvis ytterst angeläget att den
            frågan belyses ytterligare, och jag vill då i sammanhanget säga
            att Socialdepartementet för närvarande bereder den frågan.
          </note>
          <note>
            Till sist yrkar jag bifall till förslaget i socialutskottets
            betänkande 7 från 2001/02 samt avslag på samtliga reservationer
            och motioner.
          </note>
          <note type="speaker">
            Anf. 204 LARS ELINDERSON (m) replik:
          </note>
          <note>
            Herr talman! Jag tänker inte diskutera socialförsäkringsutskottets
            betänkande utan ska hålla mig till det betänkande vi diskuterar
            här. Det finns säkert möjlighet att i andra sammanhang diskutera
            både sjukskrivningsregler och ersättningsbestämmelser.
          </note>
          <note>
            Jag håller mig alltså till detta betänkande.
          </note>
          <note>
            Jag vill först säga när det gäller hjälpmedelsgarantin att huvuddelen
            av kostnaderna för våra hjälpmedel totalt sett i landet ligger
            på den kommunala budgeten. Jag delar Catherine Perssons uppfattning
            att det i framtiden förmodligen kommer att behövas, oavsett vilket
            system vi har, mer resurser för att utnyttja ny teknik inom hjälpmedelsområdet.
            Som det är nu, är det stora problem med den byråkrati som åstadkoms
            genom det system vi har. Vi får ta ett steg i taget.
          </note>
          <note>
            Genom att samordna de olika budgetposterna för hjälpmedel, inklusive
            bilstödet, kan vi så småningom också få ett bättre begrepp om
            hur mycket resurser vi totalt behöver. Den dag vi har en hjälpmedelsgaranti,
            när vi kan bedöma den enskildes behov och ge den enskilde möjligheter
            att genom antingen landstingets eller kommunens hjälpmedelscentral
            införskaffa de hjälpmedel han behöver, eller om det finns bättre
            och billigare sådana, t.ex. talande termometrar, utanför det offentliga
            systemet tror jag att det blir billigare och effektivare.
          </note>
          <note>
            När det gäller den enskildes rättssäkerhet och den enskildes
            möjligheter att civilrättsligt få sin rätt godkänd skulle jag
            vilja rekommendera - även om jag vet att det finns invändningar
            mot den civilrättsliga lagstiftning som nästan alla andra västländer
            har på handikappområdet - att man åker och tittar på hur det ser
            ut t.ex. i USA och England. Det är inte så att någon med goda
            förutsättningar kan gå till domstol. Det kan man göra i Sverige,
            om man har goda ekonomiska möjligheter, och civilrättsligt pröva
            sina rättigheter gentemot kommunen eller en privat fastighetsägare.
          </note>
          <note>
            Där garanterar staten den enskilde juridiska möjligheter att
            få sin rätt tillgodosedd. Där kostar det stora pengar för fastighetsägare
            och för näringsidkare att diskriminera funktionshindrade. Här
            i Sverige riskerar man bara att få ett åläggande, och det kostar
            ingenting. Det är därför det går så sakta hos oss.
          </note>
          <note type="speaker">
            Anf. 205 CATHERINE PERSSON (s) replik:
          </note>
          <note>
            Herr talman! Detta bara bekräftar ytterligare det jag sade tidigare.
            Jag kan inte förstå att Moderaterna inte är beredda att skärpa
            plan- och bygglagen för att befintliga byggnader ska bli tillgängliga
            och inte heller är beredda att avsätta medel för detta. I stället
            säger de att de inte vill göra någonting åt det här, men om man
            går till domstol kanske man får rätt och kanske man får ett skadestånd.
          </note>
          <note>
            Det måste väl i alla fall vara bättre att se till att det finns
            lagstiftning som gör att människor på olika sätt får hindren åtgärdade
            i stället för att gå till domstol och processa!
          </note>
          <note>
            Tycker Elinderson dessutom att det är rimligt att säga att vi
            inte vet vad en hjälpmedelsgaranti kostar i dag, men att vi ändå
            är beredda att införa en sådan?
          </note>
          <note>
            Vad säger Elinderson till sina partivänner? Det är ju faktiskt
            så att Moderaterna styr i ganska många kommuner och landsting.
            Får man hjälpmedelsgarantin där? Nej, det får man inte.
          </note>
          <note>
            Jag menar att Moderaterna lurar funktionshindrade personer genom
            att säga att vi ska ha en hjälpmedelsgaranti och samtidigt dra
            undan pengarna för både kommuner och landsting.
          </note>
          <note type="speaker">
            Anf. 206 LARS ELINDERSON (m) replik:
          </note>
          <note>
            Herr talman! Jag ska börja med att instämma i det första påståendet
            som Catherine Persson gjorde här, nämligen att hon inte förstår.
            Det har jag förstått av den här debatten och även av tidigare
            debatter - hon förstår inte. Men det finns möjlighet att studera
            den här typen av avreglerade hjälpmedelssystem i andra länder.
            Åk dit och se hur det fungerar, så förstår kanske Catherine bättre!
          </note>
          <note>
            Åk till USA eller England och studera den civilrättsliga lagstiftningen
            som för den enskilde näringsidkaren eller den enskilda kommunen
            de facto innebär att de riskerar kostnader om de utestänger och
            diskriminerar funktionshindrade! Det innebär att de anpassar sina
            lokaler och sina fastigheter. Hos oss får vi ålägganden från byggnadsnämnden.
            Vi har 30 års erfarenhet av det, och vi vet att ålägganden från
            byggnadsnämnden inte alltid leder till att lokalerna handikappanpassas.
          </note>
          <note>
            Jag är övertygad om att stolta kommunala och nationella handlingsplaner
            är bra skådebröd. Men de har hittills, med 30 års erfarenhet,
            inte visat sig få någon direkt effekt. En civilrättslig lagstiftning
            som den amerikanska, den engelska, den franska eller den sydafrikanska
            leder till direkta åtgärder. Om fastighetsägaren, kommunen eller
            restaurangägaren inte vidtar åtgärder riskerar han eller hon ekonomiska
            kostnader. Det är det som är skillnaden i synsätt.
          </note>
          <note>
            Men förstår inte Catherine mig, så åk som sagt och titta hur
            det fungerar där man tillämpar det här systemet! I propositionen
            hänvisade regeringen själv till den amerikanska lagstiftningen,
            men den är inte beredd att ta konsekvenserna.
          </note>
          <note type="speaker">
            Anf. 207 CATHERINE PERSSON (s) replik:
          </note>
          <note>
            Herr talman! Jo, jag hör mycket väl vad Lars
          </note>
          <note>
            Elinderson säger. Däremot är det för mig obegripligt att han
            kan säga det han gör nu, nämligen att han anser att fastighetsägare
            ska betala skadestånd om de inte gör som de är erlagda att göra.
            Moderaterna gick ju för ett par år sedan emot den skärpning av
            lagstiftningen som innebar just att fastighetsägaren ska åtgärda
            hinder som gör att funktionshindrade inte kommer in i lokalerna!
          </note>
          <note>
            Det är för mig helt omöjligt att förstå att ni har så olika politik
            i det här avseendet.
          </note>
          <note>
            Anf. 208 ESTER LINDSTEDT-
          </note>
          <note type="speaker">
            STAAF (kd):
          </note>
          <note>
            Herr talman! Visserligen kommer vi in på ett annat utgiftsområde
            nu, och jag håller med Lars Elinderson om att vi inte ska diskutera
            det här. Men jag tror ändå att det kan vara av värde att Catherine
            Persson känner till det. Vi bygger ju budgetar olika.
          </note>
          <note>
            När det gäller antalet karensdagar så är det lika många som i
            dag, det är bara det att det blir två åt gången. Det blir alltså
            inte fler per år.
          </note>
          <note>
            Den sjukpenninggrundande inkomsten används redan i dag i alla
            andra ersättningssystem som grund för beräkning. Det innebär att
            man får en höjning av sjukpenningen med fördröjning och att man
            tvärtom också får en sänkning med fördröjning, eftersom det hela
            räknas på två år.
          </note>
          <note>
            Samtidigt har vi anslagit mer pengar till rehabilitering - 500
            miljoner kronor. Vi tycker att det är väsentligt.
          </note>
          <note>
            Jag säger detta bara som en upplysning till Catherine Persson
            när vi diskuterar detta. Det är inte den budgeten som vi diskuterar
            nu, men jag vill bara förklara hur vi har sett på saken. Man kan
            ju ha olika synpunkter på hur man bygger budgeten.
          </note>
          <note type="speaker">
            Anf. 209 CATHERINE PERSSON (s):
          </note>
          <note>
            Herr talman! Jag kan bara konstatera att detta i alla fall drabbar
            de funktionshindrade människor som har sjukskrivningar. Det innebär
            naturligtvis att en del kan få högre sjukpenning, men de allra
            flesta drabbas så att de får en lägre sjukpenning.
          </note>
          <note>
            Det är klart att jag precis som Ester Lindstedt-
          </note>
          <note>
            Staaf anser att man ska ha rätt till rehabilitering och habilitering.
            Det är också därför som socialutskottet och sedan riksdagen beslutade
            att göra ett tillkännagivande för regeringen - för att se över
            rehabilitering och habilitering. Tidigare hade man gett Socialstyrelsen
            i uppdrag att se över barns situation, och nu är det kompletterat
            med vuxnas.
          </note>
          <note>
            Men detta gynnar ju inte direkt människor som har täta sjukskrivningsperioder.
            Man går alltså ned i inkomst, och när man är sjukskriven igen
            nästa gång så får man en ännu lägre sjukpenning.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 21 februari.)
          </note>
          <note>
            16 § Användning av försöksdjur
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU7
          </note>
          <note>
            Användning av försöksdjur (skr. 2001/02:48).
          </note>
          <note>
            Anf. 210 ANN-KRISTINE JOHANS-
          </note>
          <note>
            SON (s):
          </note>
          <note>
            Herr talman! Användningen av försöksdjur är en mångfasetterad
            och komplicerad fråga som innebär svåra etiska övervägningar.
            Alla är vi överens om att det är angeläget att användningen av
            försöksdjur begränsas, och då särskilt användningen i plågsamma
            försök.
          </note>
          <note>
            Det är en verksamhet som är omgärdad av detaljerade bestämmelser
            i svensk lagstiftning och som innebär en avvägning mellan å ena
            sidan behovet av att använda djur, å andra sidan vårt ansvar mot
            djuren och deras välbefinnande.
          </note>
          <note>
            Grundläggande forskning är viktig för samhällsutvecklingen. En
            del av dagens kunskapsinhämtning på det biologiska området förutsätter
            användning av försöksdjur, men sådan användning är bara ett av
            flera redskap som står till buds i sökandet efter ny kunskap.
          </note>
          <note>
            När en ansökan om djurförsök prövas ska enligt djurskyddslagen
            valet av djur noga övervägas. Så få djur som möjligt ska användas,
            och användningen ska orsaka minsta möjliga lidande för försöksdjuren.
          </note>
          <note>
            De djurförsöksetiska nämnderna ska väga försökets betydelse mot
            lidandet för djuret. Nämnderna har varit och är föremål för ett
            antal översyner för att bl.a.
          </note>
          <note>
            utveckla den etiska aspekten.
          </note>
          <note>
            Jordbruksverket och Centrala försöksdjursnämnden har tagit fram
            en åtgärdsplan för att förbättra skyddet av försöksdjuren. Där
            framgick att det är särskilt viktigt att reducera de djurförsök
            som innebär smärta, obehag eller annat lidande. Utifrån det har
            nya bedömningsgrunder trätt i kraft den 1 januari
          </note>
          <note>
            2002.
          </note>
          <note>
            Det pågår även arbete för att förbättra djurskyddet och arbetssituationen
            för personer som arbetar inom försöksdjursområdet och för att
            inrätta ett dataregister över djurförsök. Genom det har fler steg
            tagits för att förstärka djurskyddet.
          </note>
          <note>
            Fru talman! Arbetet med att ta fram alternativa metoder pågår.
            Regeringen har för de kommande åren anvisat betydligt ökade insatser
            för just utveckling av alternativa metoder för att kunna minska
            djurförsöken. Centrala försöksdjursnämnden har fått i uppdrag
            att redovisa en strategi för hur det utökade anslaget ska kunna
            användas.
          </note>
          <note>
            Det europeiska utvärderingscentret ECVAM spelar en viktig roll
            i det arbetet med att t.ex. utvärdera alternativa metoder. Man
            bedriver också forskning och utvecklar olika tester. Arbetet har
            bidragit till ny kunskap om alternativa metoder.
          </note>
          <note>
            Användningen av försöksdjur inom utbildningsväsendet sker mest
            på universitets- och högskolenivå.
          </note>
          <note>
            Den förekommer i en mängd olika sammanhang och den är komplex.
            Det finns problem med detta, och en översyn av försöksdjursanvändningen
            inom hela utbildningsväsendet kommer att ske. Det är bra att den
            genomförs så snart som möjligt.
          </note>
          <note>
            Fru talman! Utvecklingen inom gentekniken har medfört att genetiskt
            modifierade försöksdjur används i allt högre grad. Det är svårt
            att på förhand kunna bedöma vad en genetisk förändring kommer
            att innebära för djuret. Därför behövs det en noggrann uppföljning.
            Den djurförsöksetiska utredning som pågår har fått ett tilläggsdirektiv
            för att bl.a. göra en översyn av förutsättningarna för den etiska
            prövningen och särskilt då belysa de etiska frågorna runt användningen
            av genetiskt modifierade djur.
          </note>
          <note>
            Slutligen vill jag säga att det har hänt en hel del sedan den
            första debatt som jag förde i det här ärendet
          </note>
          <note>
            1998. Det har gjorts förändringar i djurskyddslagen för att stärka
            skyddet för försöksdjuren och det har tillsatts flera utredningar,
            bl.a. för att se över den djurförsöksetiska prövningen.
          </note>
          <note>
            Centrala försöksdjursnämnden har fått flera uppdrag, bl.a. att
            försöka kvantifiera bedömningen av smärta och andra obehag i samband
            med djurförsök.
          </note>
          <note>
            Tillsynen av försöksdjuren har utretts, och ökade satsningar
            på att ta fram alternativa metoder för att minska användningen
            av försöksdjur har gjorts.
          </note>
          <note>
            Användningen av försöksdjur är en komplicerad fråga som engagerar
            många människor. Det krävs en öppenhet och en bred dialog, en
            öppen attityd från forskarvärlden samt att det sprids information
            och kunskap om verksamheten.
          </note>
          <note>
            Jag vill med detta yrka bifall till förslaget i utskottets betänkande.
          </note>
          <note type="speaker">
            Anf. 211 INGVAR ERIKSSON (m):
          </note>
          <note>
            Fru talman! I betänkandet från miljö- och jordbruksutskottet
            som kammaren nu behandlar ges en fördjupad och bra information
            om användningen av försöksdjur. Vi är i utskottet överens om strävan
            att begränsa försöksdjursanvändningen så långt som möjligt och
            också om att förbättra förhållandena för dessa djur.
          </note>
          <note>
            I sökandet efter ny kunskap till människors hjälp och bot utgör
            användningen av försöksdjur ett av flera redskap som står till
            buds. Vi vet, fru talman, att grundläggande forskning är en förutsättning
            för samhällsutvecklingen och att en del av dagens kunskapsinhämtande
            inom det biologiska området förutsätter viss användning av försöksdjur.
            Man är som forskare angelägen om att kunna besvara de vetenskapliga
            frågeställningarna och väljer därför den metod som bedöms bäst
            kunna ge svaren.
          </note>
          <note>
            Användningen av försöksdjur är omgärdad av detaljerade bestämmelser
            i svensk lagstiftning. Det innebär en avvägning mellan å ena sidan
            behovet av att kunna använda djur, och å andra sidan vårt ansvar
            mot djuren och deras välbefinnande. För att få genomföra djurförsök
            prövas ansökan enligt djurskyddslagstiftningen. Valet av djur
            måste noga övervägas, så få djur som möjligt får användas, och
            användningen ska orsaka minsta möjliga lidande för djuren.
          </note>
          <note>
            Utskottet erinrar i betänkandet också om att enligt
          </note>
          <note>
            19 § djurskyddslagen får djur användas för djurförsök endast
            under förutsättning att det syfte som avses med verksamheten inte
            kan uppnås med någon annan tillfredsställande metod utan användning
            av djur.
          </note>
          <note>
            Vidare sägs det att användningen av djur utformas så att djuren
            inte utsätts för större lidande än vad som är absolut nödvändigt.
            De djur som används ska också ha fötts upp för ändamålet. Inga
            andra djur får användas.
          </note>
          <note>
            Vi moderater stöder också regeringen i strävan att begränsa användningen
            av försöksdjur och tycker att det är bra att flera utredningar
            har tillsatts och att uppdrag har getts med anknytning till försöksdjursområdet.
          </note>
          <note>
            Det är också viktigt att ökade budgetmedel tillförts för att
            utveckla alternativa metoder. Centrala försöksdjursnämnden ska
            under försommaren i år redovisa lämpliga strategier för hur dessa
            anslag ska användas.
          </note>
          <note>
            Många ställer frågan: Kan djurförsök ersättas med något annat?
            I kritiken mot djurförsök hävdas ofta att de inte behövs. Man
            menar att det finns möjlighet att välja andra metoder. Faktum
            är att vid utveckling av läkemedel finns det inte några metoder
            som helt kan utesluta djurförsök. Varje djur utgör ett biologiskt
            system, vilket har stor betydelse för den medicinska forskningen.
          </note>
          <note>
            Förr användes djur under hela utvecklingsprocessen av ett nytt
            läkemedel. I dag används djurförsök mest i början av processen
            när man vill få svar på frågor kring olika sjukdomsmekanismer
            och därefter i de senare effekt- och säkerhetsstudierna innan
            steget tas till försök på människor.
          </note>
          <note>
            Nya metoder har förändrat behovet av djurförsök.
          </note>
          <note>
            Några av dessa metoder kan ersätta vissa djurförsök, medan andra
            metoder kan minska antalet försöksdjur.
          </note>
          <note>
            Försöksdjursanvändningen är i dag relativt konstant trots att
            den totala mängden forskning ökar. Ingen del av läkemedelsforskningen
            sker emellertid oberoende av någon annan. Det är helheten som
            räknas. De delmoment som utförs utan djurförsök kan inte ge oss
            några färdiga läkemedel. Detta kan vi i dag inte komma ifrån,
            fru talman.
          </note>
          <note>
            Jag vill till sist också framhålla vikten av att vi som beslutsfattare
            har fått tillfälle att sätta oss in i dessa svåra frågor som då
            vi för några veckor sedan gjorde ett informations- och studiebesök
            på läkemedelsföretaget Astra Zeneca i Södertälje. Informationen
            var omistligt värdefull liksom att vi fick se goda och glädjande
            exempel på hur försöksdjuren hade det och hur de behandlades.
          </note>
          <note>
            Fru talman! Jag yrkar bifall till förslaget i dess helhet i betänkandet.
          </note>
          <note type="speaker">
            Anf. 212 JONAS RINGQVIST (v):
          </note>
          <note>
            Fru talman! Den skrivelse från regeringen som det här betänkandet
            handlar om är ett resultat av ett samarbete mellan oss, Miljöpartiet
            och Socialdemokraterna. Skrivelsen är i första hand en redogörelse
            för läget vad gäller försöksdjursanvändningen, men även en del
            nya ställningstaganden från regeringens sida görs.
          </note>
          <note>
            Användning av försöksdjur är en komplicerad fråga som engagerar
            många människor. Fler och fler ifrågasätter djurförsöken på etiska
            grunder. Även djurförsökens värde för forskningen kan ifrågasättas
            inom alltfler områden, eftersom det finns stora olikheter mellan
            människor och djur. Någon samlad vetenskaplig utvärdering av djurförsökens
            verkliga värde har aldrig gjorts. I dag finns alternativ till
            djurförsök, men fortfarande utförs djurförsök utan att de alternativa
            metoder som finns har provats eller ens övervägts.
          </note>
          <note>
            Vi i Vänsterpartiet skriver i vårt partiprogram att plågsamma
            djurförsök måste avskaffas och ersättas av laboratoriebaserad
            teknik. Detta är utgångspunkten i Vänsterpartiets politik när
            det gäller djurförsök. För att kunna uppnå detta mål krävs dock
            mer än enbart ett konstaterande av dagens situation. En handlingsplan
            för hur djurförsöken ska kunna minska är nödvändig. Vi finner
            det därför positivt att regeringen efter samarbetet med oss skriver
            att den ska återkomma med förslag om en fortsatt strategi för
            att begränsa användningen av försöksdjur.
          </note>
          <note>
            Vi har under allmänna motionstiden motionerat om behovet av en
            sådan handlingsplan men har valt att inte reservera oss till förmån
            för motionen mot bakgrund av att regeringen aviserar en strategi.
            Vi redovisar i stället i ett särskilt yttrande vår syn på försöksdjursanvändningen
            och vad som bör ingå i strategin.
          </note>
          <note>
            Vi anser att strategin ska ta sin utgångspunkt i följande fem
            punkter:
          </note>
          <note>
            1. De s.k. fem R:en ska användas i det framtida arbetet med att
            begränsa försöksdjursanvändningen och utveckla alternativa metoder.
            I dag är det fastslaget att de första tre R:en ska användas. Utöver
            de redan etablerade begreppen förfina, refine, begränsa, reduce,
            och ersätta, replace, bör även begreppen avvisa, reject, och omfördela
            resurser, redirect resources, tillämpas.
          </note>
          <note>
            2. Områden där lidande kan minimeras ska identifieras. Redan
            i dag finns material att tillgå om bedömningen av djurs smärtupplevelser
            och lidande. Detta material kan ligga till grund för de bedömningsgrunder
            som tillämpas vid den etiska prövningen.
          </note>
          <note>
            3. Områden där djurförsöken kan fasas ut helt ska identifieras.
            Inom vissa områden är djurförsök helt förkastliga ur etisk synpunkt.
            Ett exempel är vissa giftighetstest som i dag kan genomföras bättre
            med alternativa metoder, och metoder som använder djur bör därför
            inte tillåtas för detta.
          </note>
          <note>
            4. Djurslag på vilka det är särskilt angeläget att minska djurförsöken
            och djurslag på vilka inga djurförsök bör vara tillåtna ska lyftas
            fram. Ett exempel på detta är användningen av apor inom forskningen.
            Likheten mellan människan och apor gör att användningen av apor
            innebär särskilt svåra etiska överväganden.
          </note>
          <note>
            5. Sveriges roll i arbetet med att minska djurförsöken ska tydliggöras.
            Sverige måste vara drivande genom forskning och testutveckling
            inom landet och även vara pådrivande internationellt.
          </note>
          <note>
            Utifrån denna strategi bör ambitiösa men realistiska mål sättas
            upp för en kvantitativ minskning av djurförsök med särskild inriktning
            på djurförsök som orsakar lidande. Strategin bör också ligga till
            grund för ett slutligt ställningstagande för hur de ökade satsningarna
            för utveckling av alternativa metoder bör fördelas.
          </note>
          <note>
            En utvärdering av läget bör göras för att se hur långt utvecklingen
            och valideringen av alternativa testmetoder har kommit när det
            gäller dessa test.
          </note>
          <note>
            Denna utvärdering bör följas av en långsiktig resurssatsning
            för att lösa återstående problem.
          </note>
          <note>
            Med en sådan strategi skulle vi kunna ta tydliga steg framåt
            för skyddet av försöksdjuren och för att minska antalet försöksdjur.
          </note>
          <note>
            Fru talman! Jag vill också helt kort säga något om behovet av
            en förändrad myndighetsstruktur för försöksdjuren. I dag ligger
            ansvaret för försöksdjuren på fyra olika myndighetsnivåer. Föreskrifter
            och godkännande av anläggningar behandlas av Jordbruksverket,
            Kommunerna har ansvaret för tillsynen. De försökdjursetiska nämnderna
            handlägger tillstånd för djurförsök, och Centrala försöksdjursnämnden
            har ansvaret för andra delar, t.ex. forskningssatsningar.
          </note>
          <note>
            Denna myndighetsstruktur är enligt min mening oacceptabel. I
            dag är ansvaret alltför splittrat. Det krävs en förändring för
            att detta ska kunna fungera bättre i framtiden. Det här är, som
            jag ser det, en av de mest angelägna frågorna att lösa i samband
            med inrättandet av en ny djurskyddsmyndighet.
          </note>
          <note>
            Med detta yrkar jag bifall till utskottets förslag i betänkandet.
          </note>
          <note>
            Anf. 213 ESTER LINDSTEDT-
          </note>
          <note type="speaker">
            STAAF (kd):
          </note>
          <note>
            Fru talman! Vi har här ett enigt betänkande, utan reservationer,
            grundat - som vi har hört - på en skrivelse. Jag tycker att Ann-Kristine
            Johansson inledningsvis gav en bra sammanfattning. Sedan har vi
            hört mer om innehållet här.
          </note>
          <note>
            Skrivelsen kan, som många skrivelser, tyckas lite vag - man kommer
            inte med några förslag - men det ligger kanske i dess natur. Vi
            kristdemokrater tyckte nog att det saknades ett antal konkreta
            förslag. Själva har vi motionerat om en del i den vägen.
          </note>
          <note>
            I utskottsarbetet visade det sig sedan till stor del råda enighet
            i synen på djurförsöken. Själva betänkandet tycker jag är bra.
            Det visar att mycket är på gång. När man läser betänkandet kan
            man tycka att väldigt mycket är på gång, men det är samma utredning
            som det talas om på många sidor. Det gör dock ingenting. Huvudsaken
            är att det här blir gjort.
          </note>
          <note>
            Något som vi tyckt är väldigt bra är en passus där utskottet
            hänvisar till jordbruksministern, som framhållit att djurförsöken
            bör begränsas till att avse bara sådana fall där det är angeläget
            från allmän synpunkt att försöket utförs. Dit kunde ministern
            inte räkna undervisningen på grundskole- och gymnasienivå -
          </note>
          <note>
            en uppgift som det förvånade mig storligen att den över huvud
            taget kunde förekomma. Kristdemokraterna stöder självklart åsikten
            att undervisning inte ska förekomma på den nivån.
          </note>
          <note>
            Utskottet refererar i betänkandet också till djurförsök, SOU
            1998:75, där utredaren konstaterar att djurförsök inom utbildningen
            är en upprepning av tidigare experiment och att denna kunskap
            alltså redan existerar.
          </note>
          <note>
            Som naturvetare fick jag själv på universitetsnivå göra djurexperiment.
            Vi sysslade med grodor som vi preparerade. Jag minns särskilt
            hur vi preparerade fram en bit av hjärtmuskeln för att se hur
            den fungerade. Vi mätte potentialer osv. Det var intressant. Jag
            minns det ännu och ser det framför mig, men jag kan inte se att
            det på något sätt utgör skäl för att göra dessa försök. Då ifrågasattes
            de inte, utan de ingick bara så att säga.
          </note>
          <note>
            Nu med den nya informationstekniken måste man kunna bygga upp
            program där man själv kan få göra sina aha-upplevelser utan att
            använda djur. I dag har vi andra möjligheter, så de djurförsöken
            tycker jag helt kan försvinna. Mitt parti säger också detta i
            ett särskilt yttrande.
          </note>
          <note>
            Förut har vi här hört om genetiskt modifierade djur som nu används
            för forskningsändamål. Dessa djurförsök ökar i antal. Utskottet
            hänvisar bl.a. till den försöksdjursetiska prövningen. Kritik
            har dock framförts mot att de försöksdjursetiska nämnderna alltför
            lätt godkänner djurförsök. Det är inte så lätt när man som lekman
            sitter med i en nämnd och ska säga ifrån. Man får då ha en stark
            organisation med en väl känd åsikt. Man tycker att man vill ställa
            upp på forskningen, men det är en svår sits. Den här funktionen
            ska ses över. Det är vi glada över.
          </note>
          <note>
            Kristdemokraterna efterlyser bindande föreskrifter för en etisk
            prövning av djurförsök. I betänkandet sägs att detta är på gång.
            Därför säger vi inte mer om det - vi vill först se hur det blir.
            Utskottet lutar också åt att det behöver bli bindande föreskrifter.
            En särskild utredare arbetar för närvarande med frågan, som vi
            kommer att följa.
          </note>
          <note>
            Vad gäller den skrivelse som lagts fram har vi en följdmotion.
            Jag tycker att vi i betänkandet har fått bra svar på de yrkanden
            som vi har framfört. Vad som kan förvåna är att djurtest av kosmetika
            fortfarande är tillåtet. Många människor tror väl att det är förbjudet.
            Så är det alltså inte. Många företag avstår från att testa eftersom
            de vet att folk inte vill ha sådana produkter. Där är konsumentmakten
            stor och betydelsefull.
          </note>
          <note>
            Vi är glada över att ett mycket aktivt arbete nu drivs på EU-nivå
            för att helt förbjuda djurtest. Att också Sverige kommer att följa
            det exemplet är bra.
          </note>
          <note>
            Det finns alltså inga reservationer, men vi har ett särskilt
            yttrande. Också jag yrkar bifall till utskottets förslag i betänkandet.
          </note>
          <note>
            Anf. 214 MARIA WETTER-
          </note>
          <note type="speaker">
            STRAND (mp):
          </note>
          <note>
            Fru talman! När man tittar närmare på det här betänkandet och
            ser att det inte finns några reservationer ser det ut som att
            vi alla tycker ganska lika. Tyvärr är det inte riktigt sant. Skrivelsen
            här beskriver i mångt och mycket vad som har hänt. I ganska liten
            utsträckning beskrivs vad som ska hända, och det är där våra åsikter
            ofta går isär.
          </note>
          <note>
            Miljöpartiet står bakom den här skrivelsen och har tillsammans
            med Vänsterpartiet och Socialdemokraterna deltagit i framtagandet
            av den.
          </note>
          <note>
            Jag vill särskilt nämna några punkter som vi är glada över. En
            sak är naturligtvis satsningarna på alternativa metoder till djurförsök.
            I budgetförhandlingarna har vi hårt drivit att dessa pengar ska
            komma till. Detta är naturligtvis viktigt för att kunna nå målet
            om att få bort djurförsöken.
          </note>
          <note>
            Vi är också glada över att en utredning tillsätts när det gäller
            försöken i utbildningen. I och för sig håller jag med Ester Lindstedt-Staaf
            om att det finns mycket som redan nu skulle kunna göras i utbildningen
            och som är sådant att man inte behöver vänta på en utredning.
          </note>
          <note>
            När jag läste biologi på universitetet fick vi också göra försök.
            När det gällde just grodorna fick man välja. Antingen fick man
            göra försöket, eller också fick man se det på film. Om man lika
            gärna kan se försöket på film borde det rimligen vara ett försök
            som är förbjudet. Man kan ju få samma kunskap genom andra metoder.
            Detta är ett exempel på något som omedelbart skulle kunna förbjudas.
          </note>
          <note>
            Vidare är vi glada över att det i skrivelsen tydligt sägs att
            man ska göra en strategi för att begränsa användningen av djurförsök
            - dvs. att man ska göra en övergripande strategi och där försöka
            ha ett helhetsperspektiv på frågan. Detta tror vi är viktigt;
            det här kan nog göra ganska stor skillnad.
          </note>
          <note>
            Naturligtvis tycker vi också att det är bra att antalet djur
            i försök har minskat under de senaste åren, men mycket kvarstår.
            T.ex. skulle vi vilja ha en målsättning om att man ska avskaffa
            försöken. Även om det i dagsläget handlar om en långsiktig vision
            behövs det en avvecklingsplan. Fram till dess att försöken är
            avvecklade ska man, anser vi, prioritera försök som syftar till
            att rädda liv och till att förbättra för sjuka och funktionshindrade.
          </note>
          <note>
            Det är också viktigt att peka på frågan om djurförsöksstatistiken.
            I den här skrivelsen nämns statistiken framför allt enligt den
            definition som EU har bestämt.
          </note>
          <note>
            Vi anser att försöksdjurstatistiken ska ges enligt den svenska
            definitionen, som är vidare och som innefattar ett större antal
            djur. Vi tycker också att man ska göra statistik över hur många
            genmanipulerade djur som används i försök. Det är beklagligt att
            djuren bara registreras första året de används. Eftersom vissa
            djur kan användas under flera år blir statistiken delvis missvisande.
          </note>
          <note>
            När det gäller de försöksdjursetiska nämnderna genomförs i dag
            onödiga försök, och försöken utförs inte alltid optimalt - med
            en minimal djuranvändning.
          </note>
          <note>
            Detta beror bl.a. på nämndernas sammansättning och på de förutsättningar
            som finns för deras arbete.
          </note>
          <note>
            Vi i Miljöpartiet vill att nämnderna ska ha experter på alternativa
            metoder med. Vi tycker också att ledamöterna själva ska genomgå
            en obligatorisk utbildning om alternativa metoder. Det ska finnas
            etologisk kompetens i nämnderna, dvs. kunskap om djurs naturliga
            beteenden. Vi tycker vidare att det är viktigt att djurskyddsorganisationerna
            har möjlighet att överklaga de beslut som de djurförsöksetiska
            nämnderna fattar. Vi tror att en del av problemet ligger i hur
            nämnderna är sammansatta och hur de arbetar.
          </note>
          <note>
            Inom vissa områden kan man ta bort djurförsöken helt, tycker
            vi. Det är inom kosmetika och försvaret.
          </note>
          <note>
            De djurförsöken syftar inte till att rädda liv eller förbättra
            för sjuka och funktionshindrade. Vi tycker att de försöken är
            onödiga. Det finns säkert fler områden som kan identifieras. Det
            är viktigt att man gör det och pekar ut de områdena tydligt. Det
            kan vara ett viktigt stöd för nämndernas bedömningar när de ska
            se vilka försök som ska tillåtas.
          </note>
          <note>
            Det finns alltså mycket kvar att göra på området djurförsök.
            Läget är inte tillfredsställande när drygt
          </note>
          <note>
            300 000 djur tas i bruk för försök varje år. Trots det yrkar
            jag bifall till skrivelsen, men vi kommer att få anledning att
            återkomma fler gånger i detta ärende.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 21 februari.)
          </note>
          <note>
            17 § Förlängning av giltighetstiden för konventionen den 9 februari
            1972 mellan Sverige och
          </note>
          <note>
            Norge om renbetning, m.m.
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU12
          </note>
          <note>
            Förlängning av giltighetstiden för konventionen den 9
          </note>
          <note>
            februari 1972 mellan Sverige och Norge om renbetning, m.m. (prop.
            2001/02:67).
          </note>
          <note type="speaker">
            Anf. 215 ÅKE SANDSTRÖM (c):
          </note>
          <note>
            Fru talman! Betänkandet från miljö- och jordbruksutskottet nr
            12 berör en förlängning av den nuvarande svensk-norska renbeteskonventionen.
            Det synes en liten fråga för de allra flesta kanske, men så är
            det inte. Arbete har pågått under en lång tid för att finna utökade
            betesmarker för norska renar i Västerbottens kustland i första
            hand.
          </note>
          <note>
            Det är dels områden som är under process därför att man inte
            är överens om huruvida det finns en hävdvunnen rätt, dels områden
            där det aldrig har förekommit renbete tidigare. Det handlar om
            privat mark, om produktiva skogsarealer där skaderisken för blandskog
            är överhängande. Jag känner de här områdena mycket väl. Det har
            väckt en stark irritation ur äganderättssynpunkt och ur markägarsynpunkt.
            Det handlar alltså om vinterbete på svensk privat mark.
          </note>
          <note>
            Den andra delen gäller sommarbete i norska fjällområden. Det
            är alltså en klar skillnad i vilka marker vi talar om.
          </note>
          <note>
            Vår reservation från Centerpartiet har till allra största del
            juridiska utgångspunkter. Eftersom den aktuella Gränsdragningskommissionen
            nu ska påbörja sitt arbete att utreda vilka marker som samerna
            traditionellt haft samt vilka marker de brukar tillsammans med
            andra, ser vi att prövningen av de yttre gränserna för renskötselområdet
            ska klaras ut först innan förhandlingarna upptas med Norge. Processen
            för att få till stånd nya konventionsmarker sker enbart utifrån
            biologiska förutsättningar. Om dessa områden fastställs innan
            den juridiska processen har avklarats riskeras, som vi säger i
            reservationen, en ytterligare mycket omfattande prövning där staten
            kan tvingas att expropriera och betala omfattande arealer.
          </note>
          <note>
            Denna hållning till den juridiska dimensionen har jag testat
            hos landets markrättsexperter, jurister. Man säger att den hållningen
            är klart riktig ur juridisk synpunkt.
          </note>
          <note>
            Fru talman! Med det anförda yrkar jag bifall till reservation
            nr 1.
          </note>
          <note type="speaker">
            Anf. 216 MICHAEL HAGBERG (s):
          </note>
          <note>
            Fru talman! Jag vill börja med att säga att jag håller med Åke
            Sandström om att det här inte är en liten fråga, det är en stor
            fråga. Nu kan vi se att vi i en framtid kommer att få en lösning
            på den och att vi kommer att få fortsätta att diskutera den här
            i kammaren.
          </note>
          <note>
            Det vore viktigt att lösa de frågetecken som finns när det gäller
            renars möjligheter till föda året om. Det är viktigt att vi kommer
            överens med vårt grannland
          </note>
          <note>
            Norge och ser till att vi får en ordentlig genomgång av frågan.
            Det är viktigt att vi får en ordentlig grund för de beslut som
            kommer att fattas i framtiden.
          </note>
          <note>
            Det är därför som propositionen tar upp en förlängning av konventionen
            så att den ska gälla i tre år till. Det är oerhört viktigt. Jag
            läste precis direktiven.
          </note>
          <note>
            Utredaren är tillsatt och har fått direktiv som är ganska detaljrika,
            så detaljrika att de kan sägas komma från den värld som Åke Sandström
            talar ikring.
          </note>
          <note>
            Därför är det också viktigt för oss här i riksdagen att få en
            ordentlig och grundlig diskussion. Vi har diskuterat detta ordentligt
            i utskottet och kommit fram till att vi vill ställa oss bakom
            propositionen. Vi hoppas att riksdagen i morgon kommer att rösta
            ja till den.
          </note>
          <note type="speaker">
            Anf. 217 INGVAR ERIKSSON (m):
          </note>
          <note>
            Fru talman! I det betänkande som vi nu behandlar här i kammaren
            ställer sig utskottet bakom regeringens förslag om förlängning
            av giltighetstiden för den nu gällande svensk-norska renbeteskonventionen
            och därtill hörande protokoll om ersättning för skada som uppkommer
            i sammanhanget.
          </note>
          <note>
            Frågan om en ny svensk-norsk renbeteskonvention är inte problemfri.
            Det framgår väldigt tydligt av de yttranden som lämnats in av
            berörda kommuner.
          </note>
          <note>
            Jag har själv, fru talman, som utsänd från Riksdagens revisorer,
            deltagit i en informationsresa till Västerbotten där vi träffade
            representanter för de olika berörda renskötselområdena. Kontakterna
            med samer, markägare, jägare och länsstyrelse gav oss många synpunkter
            som var värdefulla. Det är alltså uppenbart att problemen är jättestora
            och att det av allt att döma kommer att ta lång tid innan man
            kommer fram till slutliga lösningar.
          </note>
          <note>
            Det är mycket angeläget att lösa frågorna om de renskötande samernas
            rätt till renskötsel, men för att detta ska vara möjligt krävs
            en övergripande förståelse och samverkan. Det krävs dialog och
            samförstånd, jag tror att det är alldeles nödvändigt. Ändå kommer
            det att ta lång tid att uppnå lösningar och beslut.
          </note>
          <note>
            Vi utgår från att om den nu förlängda tiden vad gäller den nuvarande
            renbeteskonventionen inte räcker måste ytterligare förlängningar
            till. Vi utgår också från att Gränsdragningskommissionen, som
            för cirka en månad sedan äntligen fick sina direktiv, på allvar
            ska komma i gång med sin uppgift att klarlägga och lagfästa renbetesområdet,
            lägga fram förslag till lagfästning.
          </note>
          <note>
            Mot den bakgrunden har vi ställt oss bakom detta betänkande.
            Vi avser dock, fru talman, att noga följa frågans vidareutveckling
            med stor uppmärksamhet och har beredskap att komma tillbaka när
            detta behövs för att bidra till bra lösningar på dessa svåra frågor.
          </note>
          <note>
            Fru talman! Jag yrkar bifall till utskottets förslag.
          </note>
          <note>
            Självklart är det så, Åke Sandström, att vi delar er uppfattning.
            Jag vet att vi har kamrater i utskottet som har motionerat på
            samma sätt som Åke Sandström. Vi har sett det som viktigt att
            man inte binder sig med någon ny konvention innan Gränsdragninskommissionen
            är klar med sitt arbete. Det får ta den tid som behövs. Det är
            alldeles uppenbart att vi i stort sett är överens, men vi har
            ansett oss inte behöva reservera oss i dagens läge.
          </note>
          <note type="speaker">
            Anf. 218 ÅKE SANDSTRÖM (c) replik:
          </note>
          <note>
            Fru talman! För klarläggandets skull vill jag säga att ett bifall
            till föreliggande förslag kommer inte att innebära att man tar
            någon hänsyn till den tillsatta
          </note>
          <note>
            Gränsdragningskommissionen, utan då ska nya områden tas i anspråk
            oavsett om man har juridisk rätt till dessa områden eller inte.
            Det medför mycket stora och kostsamma juridiska processer i nästa
            steg.
          </note>
          <note>
            Jag tror att Ingvar Eriksson och jag är väldigt rädda om statens
            medel. Därför borde vår reservation ha fått gälla i stället.
          </note>
          <note type="speaker">
            Anf. 219 INGVAR ERIKSSON (m) replik:
          </note>
          <note>
            Fru talman! Vi delar Åke Sandströms uppfattning som han ger uttryck
            för här när det gäller vikten av att inte fastställa en ny renbeteskonvention
            innan man har klarat de andra uppgifterna. Det förutsätter vi,
            och det är mot den bakgrunden som vi inte har reserverat oss i
            dag.
          </note>
          <note>
            Men det är lite märkligt att Åke Sandström har yrkat bifall till
            ett förslag i sin egen motion och avslag på motsvarande förslag
            i en moderat motion. Det är konstigt att han inte har sett upp
            med det.
          </note>
          <note>
            Jag tror att vi ska komma överens om detta. Det finns ingen risk
            för något annat. Vi kommer att stå på rättvisans sida, och vi
            strävar efter att uppnå rättvisa.
          </note>
          <note>
            Markägandet ska respekteras.
          </note>
          <note>
            Som jag sade tidigare har jag själv upplevt de stora motsättningar
            som finns. Det krävs samverkan och en dialog om man ska nå framgång
            i dessa viktiga frågor. Jag tror att det kommer att ta lång tid,
            men självfallet kommer vi inte att medverka till att man fattar
            några beslut som leder till de konsekvenser som
          </note>
          <note>
            Åke Sandström befarar.
          </note>
          <note type="speaker">
            Anf. 220 ULF BJÖRKLUND (kd):
          </note>
          <note>
            Fru talman! Samernas och rennäringens kamp för tillgång till
            marker för renbete har en lång historia som periodvis inneburit
            en brutal hantering av den samiska befolkningen. Renen, som inte
            känner till något om gränser och nationalstater, har i århundraden
            betat oavsett det streck på kartan som under
          </note>
          <note>
            1700-talet blev gräns mellan Sverige och Norge.
          </note>
          <note>
            I och med gränsdragningen och den s.k. Lappkodicillen vid mitten
            av 1700-talet erkändes bl.a. samernas rätt till fortsatt gränsöverskridande
            verksamhet mellan de två nationalstaterna Sverige och Norge.
          </note>
          <note>
            En hel del förvecklingar och historiska misstag har ändå begåtts
            i sammanhanget. En mörk historisk fläck är den tvångsförflyttning
            söderut av samefamiljer från våra nordligaste lappmarker som skedde
            på 1930-talet. Än i dag fortgår konflikter från den deporteringen.
            Såren har ännu inte läkts.
          </note>
          <note>
            Kampen om markerna och betesrätten pågår dessutom fortfarande
            och har blivit än mer tydlig på senare år. I dag är rennäringen
            hårt trängd, inte minst i våra sydligaste samebyar i Härjedalen
            och i norra
          </note>
          <note>
            Dalarna.
          </note>
          <note>
            De renbeteskonventioner som har tecknats mellan länderna har
            under åren ofta varit behäftade med brister som skapat svårigheter
            för svensk rennäring när det gäller gränsöverskridande renbete,
            Svenska staten har därför tvingats att gå in med skadestånd redan
            nu för att kompensera de brister och orättvisor som har uppstått.
            Så är fallet med den 30-åriga renbeteskonvention som trädde i
            kraft 1972 och som formellt upphör att gälla den 30 april 2002.
          </note>
          <note>
            Det vi behandlar här i dag innebär bara en förlängning av den
            konventionen med ytterligare tre år till dess att riksdagen beslutar
            att anta en ny konvention, vilket i bästa fall rimligen kommer
            att ske om tre år.
          </note>
          <note>
            Det förslag till ny konvention som ligger färdigt för behandling
            i respektive parlament har blivit något försenad, och den är för
            närvarande ute på remiss.
          </note>
          <note>
            Det nya förslaget som ligger är betydligt gynnsammare för svensk
            rennäring och bör således snarast får giltighet.
          </note>
          <note>
            Den nya konventionen som vi väntar på skapar bättre tillgång
            till renbete än den nuvarande. Onödig fördröjning av beslutet
            om en ny konvention måste således undvikas. Tre år är länge nog.
            Under dessa tre år förlängs nämligen också, enligt propositionen,
            det skadestånd som eventuellt ska betalas ut.
          </note>
          <note>
            Innan vi vet något om ytterligare skadestånd kommer att begäras
            finns det ingen anledning att i nuläget ange var man ska ta de
            pengar som skulle behövas om skadestånd skulle utdömas. Det framgår
            dessutom av ett tillkännagivande till riksdagen med anledning
            av två motioner från Centern och Kristdemokraterna.
          </note>
          <note>
            Jag har all förståelse för tanken att invänta den pågående Gränsdragningskommissionens
            arbete innan en ny konvention beslutas, vilket också föreslår
            i några motioner, och det låter i viss mån logiskt. Men det är
            olyckligt med en ihopkoppling eftersom det då med all sannolikhet
            blir en ytterligare förlängning av den nuvarande sämre konventionen.
          </note>
          <note>
            Dessutom ska ju Gränsdragningskommissionen -
          </note>
          <note>
            och här vill jag rikta mig till Åke Sandström - lägga fram sitt
            betänkande den 31 december 2004, och förlängningen av renbeteskonventionen
            sker till den
          </note>
          <note>
            30 april 2005. I bästa fall, om motionärerna tror på tidsplanen,
            är det bara att invänta resultatet av Gränsdragningskommissionens
            arbete.
          </note>
          <note>
            Av dessa skäl har vi kristdemokrater nöjt oss med ett särskilt
            yttrande i frågan. I det säger vi också att om den nya konventionsöverenskommelsen
            skulle kräva betesutrymme på områden i Sverige där sedvanerätt
            inte skulle föreligga, enligt Gränsdragningskommissionens slutsatser,
            förutsätter vi att regeringen tar sitt ansvar och ersätter berörda
            markägare för ett sådant intrång.
          </note>
          <note>
            Åke Sandström pratade om utökade marker för norska renar. Jag
            vill då påpeka att det inte finns några norska renar. Alla renar
            är precis likadana. De har alltid sprungit över gränsen mellan
            Sverige och
          </note>
          <note>
            Norge. Det där har Åke Sandström på något sätt fått om bakfoten.
          </note>
          <note>
            Dessutom handlar det inte om utökade marker. I
          </note>
          <note>
            den konvention som vi ska besluta om framöver - i bästa fall
            om tre år - kommer svenska renar, om det nu finns några sådana,
            att få betydligt bättre betesmöjligheter på den norska sidan.
            Det gäller inte bara i
          </note>
          <note>
            Åke Sandströms eget hemlän utan också allra längst uppe i norr
            där man har haft bekymmer med detta.
          </note>
          <note>
            Jag kan också trösta med att det inte bara är i
          </note>
          <note>
            Västerbotten i Sverige som det har framförts protester. Det har
            också förekommit på den norska sidan.
          </note>
          <note>
            Arbetsgruppen har också tagit hänsyn till biologiska förutsättningar
            när man har arbetat fram sitt förslag till tänkbart renbete i
            framtiden. Man vill ju självfallet inte att markerna ska slitas
            ned hur som helst. Det har gjorts betesinventeringar, och man
            pekar på marker där det finns gott om renbete. Det vore väl anmärkningsvärt
            om vi inte skulle använda de marker där renbete av god kvalitet
            finns i stället för att slita ned andra marker och förstöra miljön
            med överbetning som följd på områden som kanske har använts under
            ett antal år.
          </note>
          <note>
            Det finns mycket som kan sägas i den här frågan, och jag vill
            inte heller påstå att den är så enkel. Däremot är det illa att
            blanda ihop Gränsdragningskommissionens arbete med den kommande
            renbeteskonventionen.
          </note>
          <note>
            Vi talar nu om tre år för tidigt hur det ska bli. Men vi har
            all möjlighet att invänta Gränsdragningskommissionens arbete,
            eftersom vi får det beskedet innan vi behöver ta ställning till
            en ny renbeteskonvention.
          </note>
          <note>
            Vi är ute tre år för tidigt, men det behöver vi inte vara. Låt
            oss lugna ned oss och invänta besked.
          </note>
          <note>
            Med detta vill jag yrka bifall till förslaget i betänkandet.
          </note>
          <note type="speaker">
            Anf. 221 ÅKE SANDSTRÖM (c) replik:
          </note>
          <note>
            Fru talman! Jag ska inte gå in på någon diskussion om huruvida
            det finns svenska eller norska renar.
          </note>
          <note>
            Men det finns svenska och norska renägare som har renar på båda
            sidor om gränsen. Så långt är vi helt överens.
          </note>
          <note>
            Jag tror inte heller att vi är oense om behovet av en förlängning
            av de nuvarande reglerna. Jag har pekat på en sak som också har
            fått stöd av juridisk expertis. I de fall som dessa områden blir
            fastställda innan det hela blir klart - ingen tror att Gränsdragningskommissionen
            blir färdig inom den fastställda tiden - innebär då inte det beslut
            som vi fattar i morgon att om vi fastställer nya konventionsområden
            innan de formella rättigheterna är klarlagda kommer det ju att
            medföra stora juridiska processer och skadestånd som egentligen
            är onödiga om vi först hade klarat ut rättighetsfrågorna? Är svaret
            ja eller nej på den frågan?
          </note>
          <note type="speaker">
            Anf. 222 ULF BJÖRKLUND (kd) replik:
          </note>
          <note>
            Fru talman! Först och främst vill jag säga att vi kan invänta
            Gränsdragningskommissionens arbete, eftersom den hinner slutföra
            sitt arbete innan vi här i kammaren ska ta ställning till en ny
            renbeteskonvention. Dessutom är tre år för lite.
          </note>
          <note>
            Bara av det skälet att det råkar sammanfalla att man befinner
            sig i skarven av renbeteskonventionen och att Gränsdragningskommissionen
            fördröjs finns det ingenting som säger att det är lämpligt att
            blanda ihop dessa, för det kan i slutändan innebära att vi förlänger
            den nuvarande konventionens giltighetstid ytterligare ett antal
            år utöver de tre åren. Då blir det ju nya skadestånd i alla fall,
            Åke Sandström.
          </note>
          <note>
            Den konvention som vi har i dag är en dålig konvention. Det är
            därför som vi nu får säga att vi är beredda att betala skadestånd
            i ytterligare tre år.
          </note>
          <note>
            Varför ska vi hålla på med en dålig konvention och fördröja möjligheterna
            till en mer gynnsam konvention för våra svenska samer? Jag har
            mycket svårt att förstå vad Åke Sandström och Centern egentligen
            menar med det. Det är ologiskt.
          </note>
          <note type="speaker">
            Anf. 223 ÅKE SANDSTRÖM (c) replik:
          </note>
          <note>
            Fru talman! Det är ju inte på det sätt som utskottsordföranden
            säger, därför att de nuvarande konventionsområdena föranleder
            ingen juridisk prövning. Men i ett av de konventionsområden som
            är föreslagna - jag känner till alla de tre nya områdena -
          </note>
          <note>
            föreligger redan en juridisk process om rättigheterna.
          </note>
          <note>
            Det pågår som sagt redan en prövning där man är på väg att bevisa
            att rättighetsfrågorna inte är lösta.
          </note>
          <note>
            Vi kan tvista om tidsutdräkten, men när man läser er reservation
            tror man ju inte att Gränsdragningskommissionen kommer att bli
            färdig inom utsatt tid.
          </note>
          <note type="speaker">
            Anf. 224 ULF BJÖRKLUND (kd) replik:
          </note>
          <note>
            Fru talman! Det finns mycket riktigt tveksamheter om huruvida
            Gränsdragningskommissionen kommer att klara det här på tre år.
            Det håller jag med om. När man har lagt fram sitt förslag, möjligen
            om tre år, den
          </note>
          <note>
            30 april 2005 ska det väl rimligen ut på remiss. Det ska ske
            en politisk hantering, så att det kommer att ta mer än tre år
            kan man i och för sig gissa.
          </note>
          <note>
            Samtidigt vill jag också berätta att det pågår ett tiotal processer
            ute i landet när det gäller tillgången till renbete och var sedvanerättens
            gränser går. Skulle vi invänta resultatet av alla dessa typer
            av domstolsprocesser som pågår, skulle de svenska samerna få leva
            i den här orättvisan med en konvention som är mycket, mycket dålig
            och som gör att vi redan nu från statsmaktens sida tvingas att
            betala skadestånd.
          </note>
          <note>
            Det finns alltså all anledning att vi inte kopplar ihop det här
            utan ansluter oss till utskottsmajoritetens förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 21 februari.)
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2001/02:97 Lag om förbud mot diskriminering av deltidsarbetande
            arbetstagare och arbetstagare med tidsbegränsad anställning, m.m.
          </note>
          <note>
            2001/02:99 Sveriges antagande av rambeslut om åtgärder för att
            bekämpa människohandel
          </note>
          <note>
            Skrivelse
          </note>
          <note>
            2001/02:87 Redogörelse för en överenskommelse mellan staten och
            Landstingsförbundet om vissa ersättningar till hälso- och sjukvården
            för år 2002
          </note>
          <note>
            Redogörelse
          </note>
          <note>
            2001/02:ER1 Från Sveriges delegation vid Europarådets parlamentariska
            församling
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 februari
          </note>
          <note>
            2001/02:269 av Yvonne Ruwaida (mp) till statsrådet
          </note>
          <note>
            Jan O Karlsson
          </note>
          <note>
            Migrationsverkets uppgifter
          </note>
          <note>
            2001/02:270 av Göran Lindblad (m) till statsrådet
          </note>
          <note>
            Mona Sahlin
          </note>
          <note>
            Integrationspolitiken
          </note>
          <note>
            2001/02:271 av Sten Andersson (-) till utbildningsminister Thomas
            Östros
          </note>
          <note>
            Yrkesförbud
          </note>
          <note>
            2001/02:272 av Erling Wälivaara (kd) till utbildningsminister
            Thomas Östros
          </note>
          <note>
            Ekeskolan
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 5 mars.
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 februari
          </note>
          <note>
            2001/02:766 av Ulla-Britt Hagström (kd) till finansminister Bosse
            Ringholm
          </note>
          <note>
            Skatter vid överföring av fastighetstillbehör
          </note>
          <note>
            2001/02:767 av Nikos Papadopoulos (s) till finansminister Bosse
            Ringholm
          </note>
          <note>
            Stockholms upphandling av sfi-undervisningen
          </note>
          <note>
            2001/02:768 av Annelie Enochson (kd) till statsrådet
          </note>
          <note>
            Lena Sommestad
          </note>
          <note>
            Samordning av mobilmaster
          </note>
          <note>
            2001/02:769 av Claes-Göran Brandin (s) till justitieminister
            Thomas Bodström
          </note>
          <note>
            Bilar med körförbud
          </note>
          <note>
            2001/02:770 av Ulla-Britt Hagström (kd) till justitieminister
            Thomas Bodström
          </note>
          <note>
            Handläggningstid i hovrätt för tvistemål
          </note>
          <note>
            2001/02:771 av Ulla-Britt Hagström (kd) till statsrådet Ulrica
            Messing
          </note>
          <note>
            Konkurrensen på byggmarknaden
          </note>
          <note>
            2001/02:772 av Stefan Hagfeldt (m) till näringsminister Björn
            Rosengren
          </note>
          <note>
            Besked om F-skattsedel
          </note>
          <note>
            2001/02:773 av Maria Larsson (kd) till näringsminister Björn
            Rosengren
          </note>
          <note>
            Aktivitetsgarantin
          </note>
          <note>
            2001/02:774 av Marie Engström (v) till statsminister
          </note>
          <note>
            Göran Persson
          </note>
          <note>
            Skatter
          </note>
          <note>
            2001/02:775 av Murad Artin (v) till statsrådet Jan O
          </note>
          <note>
            Karlsson
          </note>
          <note>
            Statslösa palestinier i Sverige
          </note>
          <note>
            2001/02:776 av Rolf Olsson (v) till socialminister
          </note>
          <note>
            Lars Engqvist
          </note>
          <note>
            Nationella sjukvårdsregister
          </note>
          <note>
            2001/02:777 av Marianne Samuelsson (mp) till utrikesminister
            Anna Lindh
          </note>
          <note>
            Kärnvapenprov i Argentina
          </note>
          <note>
            2001/02:778 av Carina Hägg (s) till utrikesminister
          </note>
          <note>
            Anna Lindh
          </note>
          <note>
            Rättslig prövning av folkmordet i Rwanda
          </note>
          <note>
            2001/02:779 av Håkan Juholt (s) till socialminister
          </note>
          <note>
            Lars Engqvist
          </note>
          <note>
            Bilstöld
          </note>
          <note>
            2001/02:780 av Jan Backman (m) till näringsminister
          </note>
          <note>
            Björn Rosengren
          </note>
          <note>
            Vägmärkesförordningen
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 5 mars.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 20 februari
          </note>
          <note>
            2001/02:699 av Tuve Skånberg (kd) till statsrådet
          </note>
          <note>
            Ulrica Messing
          </note>
          <note>
            Pekingfördraget
          </note>
          <note>
            2001/02:703 av Sofia Jonsson (c) till statsrådet Ingela
          </note>
          <note>
            Thalén
          </note>
          <note>
            Misshandlade kvinnors möjlighet till föräldrapenning
          </note>
          <note>
            2001/02:705 av Ewa Larsson (mp) till kulturminister
          </note>
          <note>
            Marita Ulvskog
          </note>
          <note>
            Bevarande av spannmålsmagasin
          </note>
          <note>
            2001/02:709 av Lena Ek (c) till jordbruksminister
          </note>
          <note>
            Margareta Winberg
          </note>
          <note>
            Miljöstöd
          </note>
          <note>
            2001/02:711 av Rolf Gunnarsson (m) till näringsminister Björn
            Rosengren
          </note>
          <note>
            Skidförbundet i Falun
          </note>
          <note>
            2001/02:712 av Roy Hansson (m) till försvarsminister
          </note>
          <note>
            Björn von Sydow
          </note>
          <note>
            Sotningsmonopolet
          </note>
          <note>
            2001/02:714 av Christel Anderberg (m) till socialminister Lars
            Engqvist
          </note>
          <note>
            Underhållsstöd
          </note>
          <note>
            2001/02:717 av Marietta de Pourbaix-Lundin (m) till statsrådet
            Lena Sommestad
          </note>
          <note>
            Röstköp för ökad valfångst
          </note>
          <note>
            2001/02:721 av Sofia Jonsson (c) till statsrådet Britta
          </note>
          <note>
            Lejon
          </note>
          <note>
            Åldersdiskriminering
          </note>
          <note>
            2001/02:723 av Ingegerd Saarinen (mp) till näringsminister Björn
            Rosengren
          </note>
          <note>
            Ekonomiska förutsättningar för vindkraft
          </note>
          <note>
            2001/02:724 av Margareta Viklund (kd) till försvarsminister Björn
            von Sydow
          </note>
          <note>
            Hiv/aids som ett säkerhetspolitiskt hot
          </note>
          <note>
            2001/02:725 av Dan Kihlström (kd) till kulturminister Marita
            Ulvskog
          </note>
          <note>
            Arkivens uteblivna leveransmedel
          </note>
          <note>
            2001/02:729 av Ragnwi Marcelind (kd) till näringsminister Björn
            Rosengren
          </note>
          <note>
            Norra stambanan
          </note>
          <note>
            2001/02:730 av Åke Sandström (c) till statsrådet
          </note>
          <note>
            Mona Sahlin
          </note>
          <note>
            Småföretagen och Postens priser
          </note>
          <note>
            2001/02:735 av Tasso Stafilidis (v) till utbildningsminister
            Thomas Östros
          </note>
          <note>
            Nycirkushögskoleutbildning
          </note>
          <note>
            2001/02:738 av Michael Hagberg (s) till jordbruksminister Margareta
            Winberg
          </note>
          <note>
            Hantering av kött från vilt
          </note>
          <note>
            2001/02:741 av Karin Jeppsson (s) till jordbruksminister Margareta
            Winberg
          </note>
          <note>
            Kemikalieavgifter
          </note>
          <note>
            2001/02:742 av Lennart Bolander (m) till justitieminister Thomas
            Bodström
          </note>
          <note>
            Förarbevis för terrängskoter
          </note>
          <note>
            2001/02:747 av Tuve Skånberg (kd) till utbildningsminister Thomas
            Östros
          </note>
          <note>
            Historiska museet i Lund
          </note>
          <note>
            2001/02:750 av Stig Eriksson (v) till näringsminister
          </note>
          <note>
            Björn Rosengren
          </note>
          <note>
            Kommunikationer i Umeå
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 5 mars.
          </note>
          <note>
            22 § Kammaren åtskildes kl. 21.43.
          </note>
          <note>
            Förhandlingarna leddes av talmannen från sammanträdets början
            t.o.m. 7 §
          </note>
          <note>
            anf. 48 (delvis), av förste vice talmannen därefter t.o.m. 8
            § anf. 82
          </note>
          <note>
            (delvis), av andre vice talmannen därefter t.o.m. 10 § anf. 124
          </note>
          <note>
            (delvis), av tredje vice talmannen därefter t.o.m. 12 § anf.
            170
          </note>
          <note>
            (delvis), av talmannen därefter till ajourneringen kl. 17.59,
            av förste vice talmannen därefter t.o.m.16 § anf. 210
          </note>
          <note>
            (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
