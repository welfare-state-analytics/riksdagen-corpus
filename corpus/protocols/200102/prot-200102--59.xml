<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--59</head>
          <docDate when="2002-01-29">2002-01-29</docDate>
        </div>
      </front>
      <body>
        <div>
          <note>
            18.00 - 18.50
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 22 och 23 januari.
          </note>
          <note>
            2 § Kompletteringsval till skatteutskottet
          </note>
          <note>
            Talmannen meddelade att Socialdemokraternas riksdagsgrupp under
            Lena Sandlin-Hedmans sjukledighet anmält hennes ersättare Marie-Louise
            Rönnmark som suppleant i skatteutskottet.
          </note>
          <note>
            Talmannen förklarade vald till
          </note>
          <note>
            suppleant i skatteutskottet
          </note>
          <note>
            Marie-Louise Rönnmark (s)
          </note>
          <note>
            3 § Meddelande om frågestund
          </note>
          <note>
            Talmannen meddelade att vid frågestunden torsdagen den 31 januari
            skulle följande statsråd närvara:
          </note>
          <note>
            Vice statsminister Lena Hjelm-Wallén, utbildningsminister Thomas
            Östros, statsrådet Ulrica Messing, näringsminister Björn Rosengren
            och statsrådet
          </note>
          <note>
            Britta Lejon.
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2001/02:180
          </note>
          <note>
            Till riksdagen
          </note>
          <note>
            Interpellation 2001/02:180 av Ragwni Marcelind om nationella
            insatsstyrkornas framtid
          </note>
          <note>
            Interpellationen kommer att besvaras tisdagen den
          </note>
          <note>
            5 februari 2002.
          </note>
          <note>
            Skälet till dröjsmålet är tjänsteresa.
          </note>
          <note>
            Stockholm den 21 januari 2002
          </note>
          <note>
            Thomas Bodström
          </note>
          <note>
            5 § Anmälan om uteblivna svar på interpellationer
          </note>
          <note>
            Till riksdagen hade inkommit följande skrivelse:
          </note>
          <note>
            Till riksdagen
          </note>
          <note>
            Interpellation 2001/02:94 av Anders Ygeman om isocyanater
          </note>
          <note>
            Interpellation 2001/02:110 av Birgitta Sellén om infrastrukturen
            i Sundsvallstrakten
          </note>
          <note>
            Interpellation 2001/02:112 av Lena Ek om FN:s världstoppmöte
            i Johannesburg
          </note>
          <note>
            Interpellation 2001/02:131 av Lars Elinderson om enhetlig hantering
            av slamfrågan
          </note>
          <note>
            Interpellation 2001/02:157 av Maria Larsson om miljöbalken
          </note>
          <note>
            Interpellation 2001/02:171 av Ulla-Britt Hagström om LIP-medel
            för skolsatsning
          </note>
          <note>
            På grund av sjukdom kan miljöministern inte besvara interpellationerna.
          </note>
          <note>
            Stockholm den 25 januari 2002
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            6 § Svar på interpellation 2001/02:172 om sotningsmonopolet
          </note>
          <note>
            Anf. 1 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Gunnel Wallin har frågat mig vilka åtgärder jag avser
            att vidta för att fastighetsägarna inte ska behöva bekosta den
            del av sotningen som avser rengöring av imkanaler i bostadskök
            samt om regeringen avser att avveckla det s.k. sotningsmonopolet.
          </note>
          <note>
            Som interpellanten anger har frågan om sotningsmonopolet varit
            föremål för ett antal utredningar sedan början av 1990-talet,
            den senaste redovisningen skedde den 11 maj 2001 i betänkandet
            Reformerat sotningsväsende (SOU 2001:42). Under samma tidsperiod
            har ett antal offentligt reglerade verksamheter avreglerats eller
            på annat sätt förändrats. Hit hör avregleringen av taxiväsendet
            och elmarknadsreformen m.m.
          </note>
          <note>
            I regeringsförklaringen inför öppnandet av
          </note>
          <note>
            2001/02 års riksmöte den 18 september 2001 anfördes att regeringen
            kommer att ta initiativ till en omfattande och förutsättningslös
            utvärdering av de genomgripande avregleringar och förändringar
            av offentlig verksamhet som genomdrivits under senare år.
          </note>
          <note>
            En reformering av sotningsväsendet får därmed anstå till dess
            att resultatet av denna utvärdering är klar.
          </note>
          <note type="speaker">
            Anf. 2 GUNNEL WALLIN (c):
          </note>
          <note>
            Fru talman! Jag vill tacka försvarsministern för svaret. Jag
            vet inte om det var så mycket som framkom. Jag har i stället två
            frågor till försvarsministern som rör sotningen. Den första frågan
            avser den nuvarande lagregleringen av rengöring av imkanaler.
            Den andra avser sotningsmonopolets framtid.
          </note>
          <note>
            Försvarsministern svarade bara översiktligt på frågan som rör
            sotningsmonopolets framtid. Först och främst vill jag erinra kammaren
            om försvarsutskottets tillkännagivande från 1999/2000 att man
            utgår från att regeringen återkommer med förslag i ärendet senast
            under nästa riksmöte, dvs. det som är just nu.
          </note>
          <note>
            Jag såg att förslaget fanns med bland de kommande propositionerna.
            Men av svaret har jag förstått att det inte kommer. Eftersom den
            efterlysta propositionen inte kommer att föreläggas riksdagen
            innebär det att försvarsutskottets tillkännagivande inte har hörsammats.
            Jag förutsätter att försvarsutskottets ledamöter nu är intresserade
            av när ett förslag i ärendet kan förväntas.
          </note>
          <note>
            I svaret hänvisar försvarsministern till den i regeringsförklaringen
            aviserade utvärderingen av avregleringar och förändringar inom
            offentlig verksamhet och framför att en reformering av sotningsväsendet
            får anstå till att denna utvärdering är klar. Det är utredningar,
            utredningar och utredningar. Det måste komma till handling.
          </note>
          <note>
            Det förefaller långsökt att jämföra dagens sotningsväsende med
            offentlig verksamhet. Som försvarsministern vet bedrivs dagens
            sotningsverksamhet nästan uteslutande i entreprenadform av privata
            näringsidkare. Vi har under senare tid avvecklat en rad offentliga
            monopol. Det kan säkert finnas skäl att ta lärdom av hur de avregleringarna
            har fungerat i praktiken. Men här har vi att göra med ett privat
            monopol. Det torde vara få i Sverige som vill slå vakt om privata
            monopol. Jag har svårt att se att försvarsministern skulle höra
            till dem som slår vakt om det.
          </note>
          <note>
            Det spekuleras nu i kommunerna om det finns andra skäl än rena
            sakskäl som stoppat regeringens proposition. Skälet för spekulationerna
            är att propositionen har varit väl förberedd och stoppats i ett
            sent skede. Det förefaller helt enkelt inte sannolikt att utvärderingen
            av offentlig verksamhet skulle vara det enda och avgörande skälet
            till att propositionen stoppats en vecka innan den skulle presenteras.
            Jag vill därför be försvarsministern utveckla vilka andra skäl
            som har medverkat till att propositionen har stoppats.
          </note>
          <note>
            Anf. 3 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Det föreligger inga andra skäl. Regeringen har funnit
            att den övergripande utvärderingen av avregleringen är motiv för
            att inte nu lägga fram en proposition beträffande vare sig monopolets
            avskaffande eller frågan om imkanaler.
          </note>
          <note>
            Jag vill också säga att jag inte tycker att interpellanten gjorde
            en alldeles korrekt framställning av vad som har förevarit. På
            detta område har vi huvudsakligen att göra med privata monopol.
            Vi har också några kommuner som bedriver verksamheten i offentlig
            regi, t.ex. Malmö.
          </note>
          <note>
            Sotningsväsendet är exempel på ett privat monopol. Vi har haft
            ett betydande sådant som vi har avreglerat. Det var taxiväsendet.
            Det har en struktur som har vissa likheter med den som finns inom
            detta område.
          </note>
          <note>
            Det pågår ett arbete inom Regeringskansliet med att bereda direktiv
            till den utredning som ska genomföras med den övergripande avsikten
            att granska de avregleringar och de förändringar i offentlig verksamhet
            som har genomförts under senare år.
          </note>
          <note type="speaker">
            Anf. 4 GUNNEL WALLIN (c):
          </note>
          <note>
            Fru talman! Jag ber om ursäkt om jag har varit lite oriktig.
            Jag är inte så initierad, och jag arbetar inte heltid med den
            här frågan. Men det handlar till stor del om privata näringsidkare.
            Frågan har utretts och utretts. Det måste komma till skott någon
            gång!
          </note>
          <note>
            Jag vill ta upp den andra delen i min fråga, som gäller det lagstadgade
            kravet på rengöring av imkanaler. Organisationerna på hyres- och
            fastighetsmarknaden har i december tillskrivit försvarsministern
            och framfört krav på att imkanalrensningen i bostadskök skyndsamt
            bör tas bort. Brevskrivarna pekar i skrivelsen på flera missförhållanden
            som de anser måste rättas till. Inte minst måste det anses stötande
            att hyresgäster och fastighetsägare måste betala långt över 100
            miljoner kronor varje år för något som inte kan motiveras av brandskyddsskäl.
          </note>
          <note>
            Jag anser nu att denna fråga måste och kan hanteras helt skild
            från frågan om ett reformerats sotningsväsen. Försvarsministern
            har möjlighet att se till att de pengar som nu läggs ned i onödan
            kommer till bättre användning.
          </note>
          <note>
            Avser försvarsministern att ta fastighetsägarnas och hyresgästernas
            önskemål på allvar och ta ett initiativ till ändring av lagen
            i avvaktan på att sotningsväsendet i stort ska reformeras?
          </note>
          <note>
            Vad gäller brandskyddsåtgärderna är det viktigt att i stället
            höja kvaliteten på besiktningen och ha längre intervaller. Dessutom
            bör man ge de enskilda människorna ett större enskilt ansvar.
          </note>
          <note>
            Anf. 5 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Jag avser inte att ta något initiativ som innebär
            att frågan om imkanaler utbryts ur den andra, större, frågeställningen.
          </note>
          <note>
            Jag kan också nämna att meningarna kanske är mer delade än vad
            interpellanten redovisar. När det gäller frågan om kontroll eller
            rengöring och att föra den från kommunen till den enskilde är
            meningarna delade bland remissinstanserna. Det finns också en
            aspekt på frågan om kostnaderna för glesbygdskommunerna. Där menar
            många att glesbygdskommunerna inte hade fått ett rimligt ekonomiskt
            utfall i utredningsförslaget.
          </note>
          <note>
            Jag kan även nämna att en annan fråga som har varit uppe till
            diskussion har varit den om de existerande avtalen mellan kommunerna
            och skorstensfejarmästarna. Kan det leda till stora kostnader
            för kommunerna när avtalen sägs upp? Även där finns det åtskilliga
            i remissinstanserna som är tveksamma.
          </note>
          <note>
            Jag vill alltså nämna att det finns delade meningar i de instanser
            som har varit indragna i bedömningsarbetet kring denna fråga.
          </note>
          <note type="speaker">
            Anf. 6 GUNNEL WALLIN (c):
          </note>
          <note>
            Fru talman! Jag har tagit del av delar av remissinstansernas
            svar, och jag vet att det finns delade meningar. Men det är en
            övervägande del som talar för att slopa sotningsmonopolet.
          </note>
          <note>
            Med tanke på glesbygden är jag tacksam att försvarsministern
            har detta i åtanke, för det glöms bort alltför ofta. På landsbygden
            är det många som eldar med ved och som därför sotar ofta. Man
            kan ju göra en glesare besiktning, men med en högre kompetens,
            och sedan kan den enskilde åläggas ansvaret att göra det emellan
            dessa besiktningar. Då sparar man också, med tanke på glesbygdens
            långa avstånd.
          </note>
          <note>
            I slutfrågan är jag bekymrad över att propositionen inte kommer
            på bordet i vår, med tanke på det som har utlovats i kammaren.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2001/02:147 om lönegapet mellan män
            och kvinnor
          </note>
          <note>
            Anf. 7 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Maria Larsson har frågat mig om jag avser att vidta
            åtgärder med anledning av den kritik avseende lönegapet mellan
            kvinnor och män som riktas mot Sverige i den tidigare presenterade
            FN-
          </note>
          <note>
            rapporten om jämställdhet i olika länder. Maria Larsson frågar
            även om jag avser att vidta åtgärder så att
          </note>
          <note>
            Jämställdhetsombudsmannen, JämO, ges i uppdrag att i samarbete
            med arbetsmarknadens parter hitta ett väl fungerande arbetsvärderingsinstrument.
          </note>
          <note>
            Jag antar att Maria Larsson syftar på de kommentarer Sverige
            fått från FN med anledning av den svenska CEDAW-rapporten. I kommentarerna
            uttrycktes oro över att löneskillnader mellan kvinnor och män
            i privat och offentlig sektor inte har minskat under de senaste
            10 åren, och man uppmanade den svenska regeringen att bekämpa
            dessa löneskillnader.
          </note>
          <note>
            I interpellationen står att kvinnor i genomsnitt tjänar 83 %
            av vad männen gör och att detta varit i stort sett oförändrat
            under de senaste 20 åren. Jag vill gärna kommentera denna uppgift.
            Då hänsyn tas till ålder, utbildning, sektor, arbetstid och yrkesgrupp
            är kvinnors löner 92 % av männens. Men även 8 procentenheters
            löneskillnad är för mycket.
          </note>
          <note>
            I ett modernt demokratiskt samhälle får löneskillnader som beror
            på kön inte förekomma. Regeringen angriper därför problemet på
            flera olika sätt.
          </note>
          <note>
            I oktober 2000 antog riksdagen regeringens förslag till en ny
            och skarpare jämställdhetslag. Den 1
          </note>
          <note>
            januari 2001 började den nya jämställdhetslagen att gälla. Enligt
            den ska arbetsgivarna tillsammans med de fackliga organisationerna
            kartlägga och analysera löneskillnader mellan kvinnor och män
            samt inom tre år åtgärda de löneskillnader som är osakliga. Det
            är varje enskild arbetsgivares ansvar att efterleva lagen och
            motverka osakliga löneskillnader mellan kvinnor och män.
          </note>
          <note>
            Vidare har Medlingsinstitutet fått i uppdrag att följa och analysera
            löneskillnader mellan kvinnor och män. Medlingsinstitutet ska
            också som ansvarig myndighet för lönestatistik tillsammans med
            SCB
          </note>
          <note>
            utveckla statistiken så att löneskillnader mellan kvinnor och
            män kan följas närmare.
          </note>
          <note>
            Regeringen gav 1999 JämO i uppdrag att påskynda arbetet för jämställda
            löner. För att fullgöra detta startade JämO projektet Lönelots.
            Projektets syfte har varit och är att utveckla metoder för lönekartläggning,
            att förmedla kunskap och att ge råd och information som förhindrar
            en könsbunden lönebildning. Sedan
          </note>
          <note>
            2001 är det tidigare projektet en del i JämO:s ordinarie arbete.
          </note>
          <note>
            Avslutningsvis vill jag hänvisa till Jämställdhetsombudsmannens
            regleringsbrev för år 2002 som anger att JämO ska samråda med
            Medlingsinstitutet när det gäller de initiativ som arbetsmarknadens
            parter vidtagit med anledning av skärpningen av lönekartläggningsbestämmelserna.
            JämO ska även vara behjälplig med information inför överläggningar
            med arbetsmarknadens parter om att i centrala kollektivavtal främja
            de lokala parternas arbete för jämställda löner.
          </note>
          <note type="speaker">
            Anf. 8 MARIA LARSSON (kd):
          </note>
          <note>
            Fru talman! Min interpellation innehöll från början frågor om
            löneskillnader såväl i Sverige som i
          </note>
          <note>
            Regeringskansliet. För mig hör de två frågorna ihop.
          </note>
          <note>
            Min filosofi är nämligen att politiker måste låta ord följas
            av handling och att det offentliga måste agera föredöme i dessa
            frågor.
          </note>
          <note>
            Jag har nu redan debatterat löneskillnaderna i Regeringskansliet
            med vice statsministern, och nu återstår då Sverige. Jag beklagar
            att Margareta Winberg uppenbarligen bara är jämställdhetsminister
            i Sverige, men inte i Regeringskansliet.
          </note>
          <note>
            Jag vill ändå tacka för svaret, även om jag misstänker att det
            har blivit ett tempusfel någonstans. Jag har nämligen frågat vilka
            åtgärder jämställdhetsministern ämnar vidta med anledning av CEDAW-
          </note>
          <note>
            kommitténs kritik av att lönegapet mellan män och kvinnor i Sverige
            inte har minskat alls under de senaste 20 åren.
          </note>
          <note>
            Och det jag har fått som svar är i mycket en historisk exposé
            över vad som redan gjorts under de år som gått.
          </note>
          <note>
            Jag har förstått att somliga saker kan leda mot framtiden. Jämställdhetslagens
            skärpning, innebärande kartläggningen och analys, har t.ex. inte
            fått genomslag fullt ut ännu. Ändå blir jag lite förvånad.
          </note>
          <note>
            Ska jag tolka avsaknaden av förslag för framtiden så att problemet
            nu är löst med de förslag som redan är framlagda? Anser jämställdhetsministern
            att redan fattade beslut innebär att om två år finns det ingen
            lönediskriminering mer? Det är en direkt fråga.
          </note>
          <note>
            Eftersom jag har fått så få svar tvingas jag konkretisera frågor
            under den här tiden. Jag är nämligen mest intresserad av framtiden.
            Är det så att ministern anser att det nu inte längre är statens
            fråga, regeringens fråga, utan framför allt en fråga för arbetsmarknadens
            parter? I så fall tycker vi lika.
          </note>
          <note>
            Lagstiftning har hittills inte visat sig ha någon större effekt
            eller vara något riktigt verksamt instrument. Parterna har ett
            mycket stort ansvar för den här frågan. Jag är personligen förvånad
            över hur lite de fackliga organisationerna har engagerat sig och
            drivit höjda kvinnolöner. Nu finns det kvinnosatsningar i avtalen
            som kanske slår igenom 2003 eller 2004. Låt oss se.
          </note>
          <note>
            Jag läste i ett pressklipp från Göteborgsposten att statsrådet
            har sagt att det vi kan göra är att ge parterna ett redskap så
            att de kan ta det ansvaret. Hur ser det redskapet ut, Margareta
            Winberg? Är det det arbetsvärderingsinstrument som jag frågar
            efter i min interpellation som avses?
          </note>
          <note>
            Världens mest jämställda regeringen kan ju inte vara nöjd förrän
            Sverige ligger överst på listan över minst löneskillnader mellan
            män och kvinnor, och dit är det en bit. Jag har ett diagram här
            som visar att länder som Norge, Irland, Danmark och England har
            mindre löneskillnader mellan män och kvinnor än vad
          </note>
          <note>
            Sverige har.
          </note>
          <note>
            Om inte redan beslutade åtgärder visar sig ha effekt på löneskillnaderna
            i Sverige, vad avser ministern då göra åt saken?
          </note>
          <note type="speaker">
            Anf. 9 HELENA BARGHOLTZ (fp):
          </note>
          <note>
            Fru talman! Det är en otroligt viktig interpellation som Maria
            Larsson tar upp om löneskillnadsfrågorna.
          </note>
          <note>
            Jag har också debatterat dem tidigare med statsrådet.
          </note>
          <note>
            Men jag blev besviken när jag läste svaret. Jag tycker inte att
            det finns någon kraft och någon riktig politisk vilja i svaret.
            Jag tycker faktiskt att det var riktigt uppgivet. Jag undrar om
            statsrådet nu inser att det är omöjligt att göra någonting åt
            detta. Det tycker inte vi i Folkpartiet.
          </note>
          <note>
            Vi har tagit fram ett program för detta som handlar om hela makten
            och hela lönen. Jag ska gärna vidarebefordra det till statsrådet.
            Där pekar vi på en rad konkreta åtgärder.
          </note>
          <note>
            Den direkta lönediskrimineringen måste avskaffas. En sak som
            vi betonar i vår rapport är att vi måste se över hur rättegångarna
            enligt jämställdhetslagen, diskrimineringstvister, går till. Vi
            har alla sett flagranta exempel på att det inte har fungerat i
            Arbetsdomstolen. Vi i Folkpartiet vill inte att Arbetsdomstolen
            ska handlägga de här målen. Det ska i stället allmänna domstolar
            göra. Arbetsdomstolen är en väldigt konstig domstol. Den består
            ju av partsammansatta organ. Det är ingen riktig domstol i den
            bemärkelsen. Det är två parter som har olika intressen.
          </note>
          <note>
            När det gäller löneskillnader handlar det inte bara om att lyfta
            kvinnolöner, utan det handlar också väldigt mycket om att se till
            att kvinnor får sådana jobb som är bra betalda. Då tänker jag
            på hur viktigt det är att man kan rekrytera fler chefer som är
            kvinnor både inom privat och offentlig sektor. Här har ju en jämställdhetsminister
            om inte direkt beslutanderätt ändå ett väldigt stort ansvar när
            det gäller att "pusha" för detta, att väcka opinion och debattera
            om detta och naturligtvis också att underlätta för alla de kvinnor
            som vill bli chefer. Då kommer jag in på det som vi har talat
            om många gånger tidigare, nämligen varför det är så svårt för
            många kvinnor och män med jobbiga karriärförhållanden att få hjälp
            hemma på rimliga ekonomiska villkor.
          </note>
          <note>
            Lönefrågorna är en mycket politisk fråga för kvinnor i den bemärkelsen
            att kommunpolitiker faktiskt är med och sätter löner. Jag vill
            gärna nämna att i Stockholms stad, som är borgerligt styrd, har
            sjuksköterska inom äldreomsorgen 38 000 kr mer per år före skatt
            än sina kolleger i socialdemokratiskt styrda
          </note>
          <note>
            Göteborg och Malmö. Det visar väl att här finns en stark vilja
            för detta. En sjuksköterska ska naturligtvis försöka ta sig till
            Stockholm.
          </note>
          <note>
            Sedan vill jag nämna ytterligare en insats som man ska göra.
            Det är att skapa bättre möjligheter för kvinnor att starta egna
            företag. Det är där de kan skaffa sig bättre löner och ge de kolleger
            som arbetar tillsammans med dem bättre löner också.
          </note>
          <note>
            Anf. 10 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! När man hör interpellanten och Helena Bargholtz verkar
            det som om det är så enkelt. Om det vore så enkelt borde väl dessa
            saker ha varit åtgärdade för länge sedan. Men sanningen är ju
            att det inte handlar om att genom en lag avskaffa lönediskriminering.
            Det är betydligt svårare än så. Detta är en spegel av hela samhällets
            struktur, hur vi betraktar kvinnor och män och hur vi värderar
            kvinnor och män. Den värderingen finns hos parterna och hos organisationerna.
            Därmed tar det så oändligt mycket längre tid.
          </note>
          <note>
            Nu har vi lagt fram ett helt batteri av åtgärder som ett verktyg
            eller ett redskap för parterna. Jag delar
          </note>
          <note>
            Maria Larssons uppfattning att vi inte har och inte ska ha någon
            statlig lönepolitik. Det är parterna som ska svara för detta.
            De ska ha ansvaret för det, men för att kunna ta det ansvaret
            behöver de en stark lag. Det är väl ingen hemlighet att parterna
            var djupt involverade när vi skapade den nya jämställdhetslagen.
            De fick vad de ville ha, och det har de också uttryckt. Jag måste
            säga att nu ligger det hos parterna att med hjälp av lagen, men
            också med hjälp av den förfinade statistik som vi nu kommer att
            bidra till, arbeta för en förändring. Det är ingen som accepterar
            - där tror jag inte att det finns några partiskiljande åsikter
            - att vi ska ha olika lön för lika och likvärdigt arbete. Det
            är det ena spåret. Det är där som lagen i huvudsak kan användas.
          </note>
          <note>
            Det andra spåret handlar om att vi måste förändra värderingar
            och attityder så att flickor och pojkar utbildar sig på ett annat
            sätt så att kvinnor inte hamnar i de kvinnodominerade yrkena,
            utan att det blir en större uppblandning av detta.
          </note>
          <note>
            Staten har ansvaret för lönerna på så sätt att det också är en
            fråga om mänskliga rättigheter. Vi kan inte tolerera diskriminering
            av någon och naturligtvis inte av kvinnor, och det sker varje
            dag. Därför ska staten också lägga sig i detta.
          </note>
          <note>
            JämO spelar en mycket viktig roll. JämO utvecklar också metoder
            för arbetsvärdering som bygger på lagen och har lagen som grund.
          </note>
          <note>
            Helena Bargholtz talar om chefer. Det är viktigt att vi har förebilder.
            Män har ju haft många förebilder under lång tid. Kvinnor behöver
            också förebilder. Vi måste underlätta för kvinnor att åta sig
            chefskap. Vi arbetar med det på flera olika sätt. Jag har en sådan
            arbetsgrupp där jag träffar näringslivets män och någon kvinna
            då och då. Varje år har vi ett seminarium för att belysa detta.
            För två och ett halvt år sedan när vi startade denna seminarieserie
            - då diskuterade man i Norge att man skulle kvotera kvinnor på
            högre poster och till bolagsstyrelser - sade jag att vi skulle
            ge näringslivet ett antal år, förslagsvis fem, innan vi på allvar
            började diskutera en kvotering. Det kan i och för sig låta tilltalande,
            men det är naturligtvis inte alldeles enkelt. Vi kommer också
            att se över den här frågan på nytt. Vi kommer att se över möjligheterna
            för kvinnor att bli chefer. Vi kommer att titta på det i en särskild
            utredning.
          </note>
          <note>
            Sammantaget är jag inte uppgiven. Jag tycker inte att det är
            omöjligt, men jag tycker att det är väldigt svårt. Det handlar
            inte bara om själva lönerna och lönesättningen. Man måste sätta
            in det i hela dess perspektiv i ett samhälle där vi värderar kvinnor
            och män olika också när det till slut gäller lönen. Detta är också
            någonting som tyvärr följer kvinnorna ända in i pensionen.
          </note>
          <note type="speaker">
            Anf. 11 MARIA LARSSON (kd):
          </note>
          <note>
            Fru talman! Jag har aldrig påstått att det här skulle vara enkelt.
            Jag har insett problematiken. Det som jag kritiserade var avsaknaden
            av handlingskraft inför framtiden.
          </note>
          <note>
            Nu uttrycker jämställdhetsministern sig så när det gäller jämställdhetslagen
            att man fick vad man ville ha. Det säger kanske något om vilka
            regeringen anser vara värdiga samarbetspartner. Det var inte någon
            enighet bakom den lagen på arbetsgivarsidan utan det var tvärtom
            ganska högljudda protester. Det berodde naturligtvis på att den
            innebar ett merarbete men också på att man inte var säker på att
            den här typen av lagstiftning skulle vara ett verksamt redskap.
            Också den kritiken förekom.
          </note>
          <note>
            Jag tycker att det är lite symtomatiskt och mycket tråkigt att
            höra att det är bara den ena parten på arbetsmarknaden som räknas
            när regeringen lägger fram sina propositioner. Jag tror att det
            ibland vore klokt att lyssna på bägge parter eftersom jämställdhetslagen
            tyvärr riskerar att inte räcka till för att klara ut löneskillnaderna
            mellan kvinnor och män. Lagen kommer inte att påverka skillnaden
            mellan de olika sektorerna eftersom den siktar in sig på enskilda
            arbetsplatser.
          </note>
          <note>
            Eftersom det i vårt land är så att män och kvinnor i stor utsträckning
            arbetar inom skilda sektorer och på skilda arbetsplatser, får
            lagen ganska ringa betydelse för det som var syftet, nämligen
            att utjämna löneskillnader, samtidigt som den åstadkommer mycket
            merarbete för väldigt många människor.
          </note>
          <note>
            EU kritiserar Sverige för att vi har en så särdeles könssegregerad
            arbetsmarknad. Det är visserligen lite svårt att läsa ut den kritiken
            i Regeringskansliets sammanfattande skrift EU 2000. Det står så
            här under rubriken Rekommendationer till medlemsländerna:
          </note>
          <note>
            Sverige fick tre rekommendationer, varav två behandlar samma
            område som 1999 års rekommendationer, nämligen skatter och jämställdhet.
          </note>
          <note>
            Även om regeringen skäms för kritiken tycker jag nog att det
            är en hederssak att öppet redovisa vilken jämställdhetsfråga som
            det handlar om. Anser jämställdhetsministern att vår starkt könssegregerade
            arbetsmarknad har något samband med att män och kvinnor har så
            olika löner? Om svaret är ja, hur ska man komma till rätta med
            problematiken?
          </note>
          <note>
            Jämställdhetsministern berörde detta något. Det handlar om att
            få kvinnor att utbilda sig till områden där de är underrepresenterade.
            Vi har haft brytprojekt ganska många år i vårt land, och utvecklingen
            har varit väldigt långsam. Det finns i dag inte fler manliga sjuksköterskor
            än 1980. Takten har inte varit så snabb. Vad kan man göra för
            att skynda på processen?
          </note>
          <note type="speaker">
            Anf. 12 HELENA BARGHOLQZ (fp):
          </note>
          <note>
            Fru talman! Frågan om kvinnligt chefskap är intressant. Det är
            kanske bra med seminarier, men jag skulle vilja fråga statsrådet
            varför man inte tittar på andra länder. Sverige har en låg andel
            kvinnliga ledare, både inom näringslivet - bara 5 % - och inom
            universitetsvärlden, där vi har 17 % kvinnliga ledare.
          </note>
          <note>
            Enligt EU:s statistikmyndighet Eurostat är bara
          </note>
          <note>
            6,2 % av toppcheferna i Sverige kvinnor, vilket ska jämföras
            med 20,1 % i Italien och 14,4 % i Frankrike.
          </note>
          <note>
            Vi uppfattar väl ändå allmänt att de italienska och de franska
            männen har en mer patriarkalisk attityd. Det kan därför inte vara
            attityderna som gör att det är så dåligt med kvinnliga toppchefer
            i Sverige.
          </note>
          <note>
            Jag tog också upp en annan viktig fråga, som jag inte fick något
            som helst svar på. Den gällde Arbetsdomstolen. Jag vill till statsrådet
            ställa en direkt fråga: Anser statsrådet att Arbetsdomstolen fungerar
            bra? Vore det inte bättre att lägga över dess uppgifter på en
            allmän domstol?
          </note>
          <note>
            Jag nämnde i mitt inlägg också att det är väldigt viktigt att
            underlätta för kvinnor att starta egna företag. Det ger dem både
            en chans att tjäna mer pengar och att skaffa egna anställda, som
            de kan betala bättre.
          </note>
          <note>
            Anf. 13 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Det är väldigt viktigt att kvinnor kan och vill starta
            egna företag. Vi ser också en glädjande utveckling på det området,
            inte minst i våra skogslän.
          </note>
          <note>
            Till den har de s.k. mikrolånen bidragit kraftigt. De är väldigt
            populära. Det gäller också för de regionala resurscentrum för
            kvinnor som behandlas i den regionalpolitiska propositionen. Sådana
            har på en del håll lagts ned, men nu får de ett kontinuerligt
            statligt stöd för att bli sådana centrum i länen som så många
            kvinnor efterfrågar och tycker är bra.
          </note>
          <note>
            Visst kan man göra en sådan jämförelse med andra länder som Helena
            Bargholtz gör, men man glömmer då att det som vi har inom offentlig
            sektor i många andra länder oftast bedrivs i privat regi. Räknar
            vi in våra chefer i offentlig sektor blir siffrorna annorlunda.
            Siffrorna kan säkert bli ännu bättre, men vi har hos oss relativt
            många kvinnliga chefer inom offentlig sektor - kanske inte på
            toppnivå men på mellanchefsnivå.
          </note>
          <note>
            Till Maria Larsson skulle jag vilja säga att man i ett land med
            hög förvärvsfrekvens ofta får en könssegregerad arbetsmarknad.
            Det är vad som händer i
          </note>
          <note>
            Sverige. Jämför vi oss med de allra flesta andra länder inom
            Europa finner vi att vi har en mycket hög förvärvsfrekvens men
            också en segregerad arbetsmarknad. Den kan man inte lagstifta
            bort, utan den är, som jag sade, en spegel av samhället. Kvinnorna
            arbetar i sektorer där de nu får betalt, till skillnad mot i många
            andra länder där de gör samma jobb utan betalning. Vi har en annan
            samhällsmodell.
          </note>
          <note>
            Vi har vidare ojämställda familjeförhållanden i
          </note>
          <note>
            Sverige, där småbarnspapporna jobbar övertid och småbarnsmammorna
            arbetar deltid. Detta leder till en eftersläpning i karriärmöjligheter
            och i lönehänseende för kvinnorna. Jag menar därför återigen att
            det inte räcker att titta på lönen och löneförhandlingstillfället
            utan att man måste ta hänsyn till hela spektrumet, inklusive familjepolitiken.
            I det sammanhanget ska väl inte kd ställa sig längst fram och
            säga: Vi är för en progressiv familjepolitik som utjämnar mellan
            kvinnor och män. - Er politik går i direkt motsatt riktning.
          </note>
          <note>
            Jag menar att t.ex. föräldraförsäkringen skulle kunna spela en
            alldeles avgörande roll om den - vilket jag ska tillstå att inte
            heller regeringen vågar göra
          </note>
          <note>
            - skulle individualiseras i stället för att som nu gå till familjen.
            Det kunde ske för att papporna skulle ta ett större ansvar och
            för att mammorna skulle slippa den enorma börda som oftast ligger
            på kvinnor att kombinera föräldraskap och förvärvsarbete.
          </note>
          <note>
            Jag tror att föräldraförsäkringen annorlunda använd - vi ser
            också att alltfler pappor faktiskt tar ut mer tid, även om det
            går alldeles för sakta - skulle kunna vara en nyckel till ett
            mera jämställt samhälle.
          </note>
          <note>
            I det inkluderar jag också arbetsmarknaden och mera jämställda
            löner.
          </note>
          <note type="speaker">
            Anf. 14 MARIA LARSSON (kd):
          </note>
          <note>
            Fru talman! Jag är förvånad över att höra hur nöjd jämställdhetsministern
            är över att andelen kvinnor som är chefer inom offentlig sektor
            är 50 % medan de som jobbar inom offentlig sektor till 80 % är
            kvinnor.
          </note>
          <note>
            Det är ett ganska dåligt resultat.
          </note>
          <note>
            Nej, man kan inte lagstifta bort en segregerad arbetsmarknad.
            Jag tror att det finns andra metoder, metoder som regeringen i
            dag blundar för. Den offentliga sektorn har blivit en kvinnofälla.
            Kvinnors möjligheter till karriär och löneutveckling har begränsats
            eftersom de har haft att välja på bara en arbetsgivare.
          </note>
          <note>
            Helena Bargholtz gav ett annat exempel, från
          </note>
          <note>
            Stockholm. Vilka slutsatser kan man dra av det exemplet? Bemanningsföretagens
            inträde på marknaden har betytt att vissa grupper har kunnat höja
            sina löner.
          </note>
          <note>
            Vi tror på en ökad konkurrensutsättning av verksamheter inom
            offentlig sektor för möjligheterna att utveckla det som i dag
            är tradionellt kvinnlig arbetsmarknad. Det behövs fler aktörer,
            med en fortsatt gemensam finansiering. Socialdemokraterna har
            i den här frågan målat in sig i ett hörn, satt på sig skygglappar
            och säger envist nej. Detta gagnar inte kvinnorna.
          </note>
          <note>
            Vidare hasplar jämställdhetsministern ur sig en massa fördomar
            om och synpunkter på kristdemokratisk familjepolitik. Också vi
            tycker att det ska vara en jämnare fördelning av arbete mellan
            hem och arbetsliv, men vi ställer oss inte bakom det som socialdemokraterna
            i dag står för, nämligen en uppdelning i fint och fult arbete.
            Vi tycker att både förvärvsarbete och arbete inom hemmet är viktigt
            arbete.
          </note>
          <note>
            Den bästa jämställdheten kanske uppnås om man ges mer tid med
            barnen, om fler pappor jobbar deltid för att man ska kunna få
            ihop tillvaron, livspusslet, så att man inte stressar sönder sig
            själv eller barnen. Det kan vara en framkomlig väg som har prövats
            med gott resultat bl.a. i Nederländerna.
          </note>
          <note>
            Det finns andra vägar än socialdemokratisk centralistisk politik.
            Fortfarande saknas framtidsstrategier från jämställdhetsministern.
          </note>
          <note>
            Anf. 15 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Kristdemokraterna och Maria Larsson säger att den
            offentliga sektorn är en kvinnofälla. Jag undrar hur situationen
            för Sveriges kvinnor skulle ha varit om vi inte hade haft en offentligt
            finansierad barnomsorg, äldreomsorg, skola eller skolmåltider.
          </note>
          <note>
            Det är offentlig sektor. Det anser Maria Larsson är en kvinnofälla.
          </note>
          <note>
            Jag menar att det är precis tvärtom. Genom den offentliga sektorn
            har vi kunnat skapa arbeten åt kvinnorna i Sverige och ett hyfsat
            jämställt samhälle.
          </note>
          <note>
            Därmed inte sagt att jag är nöjd. Men barnomsorgen och äldreomsorgen
            har bidragit mycket starkt till att göra Sverige mer jämställt
            än kanske något annat land i världen. Jag är oerhört förvånad
            över det Maria
          </note>
          <note>
            Larsson säger.
          </note>
          <note>
            Man får alltid höra, både av Kristdemokraterna och Folkpartiet,
            att lönerna skulle höjas om vi bara öppnade för mer konkurrens,
            så att de sjuka skulle få välja ännu mer och de anställda skulle
            kunna gå från den ena arbetsplatsen till den andra. Det är vad
            vi ser inom handeln. Där kan kvinnorna gå från Maxi till
          </note>
          <note>
            Prix, från Prix till 7-Eleven osv. Har de högre löner för det?
            De kan göra det inom hotell- och restaurangbranschen. De kan gå
            från det ena hotellet till det andra, städa och servera osv. Har
            de högre löner för det? Svaret är nej. De lågavlönade kvinnorna
            i privat sektor ligger ännu lägre än de lågavlönade kvinnorna
            i offentlig sektor. Det är inget bra argument. Ni får försöka
            hitta ett bättre.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellationerna 2001/02:169 och
          </note>
          <note>
            177 om postens service
          </note>
          <note type="speaker">
            Anf. 16 Statsrådet MONA SAHLIN (s):
          </note>
          <note>
            Fru talman! Maud Björnemalm och Elver Jonsson har ställt flera
            frågor till näringsministern om Posten
          </note>
          <note>
            AB:s service. Ansvarsfördelningen är sådan att det är jag som
            ska svara på interpellationen.
          </note>
          <note>
            Maud Björnemalm frågar om statsrådet avser att verka för att
            alla invånare i glesbygd erbjuds en acceptabel postservice. Elver
            Jonsson frågar vilka åtgärder som statsrådet avser vidta för att
            säkra en god postservice och kassaservice för alla medborgare.
          </note>
          <note>
            Mitt svar är att det är regeringens bedömning att invånare i
            såväl glesbygd som tätort ska erbjudas en samhällsomfattande posttjänst
            och en grundläggande kassaservice av god kvalitet. Denna bedömning,
            har som bekant, regeringen även lämnat till riksdagen i budgetpropositionen.
            Underlag för regeringens bedömning är bl.a. Post- och telestyrelsens
            rapport om utvecklingen på postmarknaden.
          </note>
          <note>
            Statens ansvar för den samhällsomfattande posttjänsten framgår
            av postlagen. Genom tillståndsvillkor åligger det Posten att tillhandahålla
            den samhällsomfattande posttjänsten. Detta innebär bl.a. att tjänsten
            ska erbjudas i hela landet fem dagar i veckan utom under omständigheter
            eller geografiska förhållanden som Post- och telestyrelsen bedömer
            utgör skäl för undantag.
          </note>
          <note>
            Fr.o.m. den 1 januari 2002 regleras den grundläggande kassaservicen
            i en särskild lag. Kravet på att det ska finnas en kassaservice
            i hela landet som innebär att alla har möjlighet att verkställa
            och ta emot betalningar till enhetliga priser kvarstår.
          </note>
          <note>
            Den praktiska utformningen av hur tjänsterna ska tillhandahållas
            är det Postens ansvar att besluta om inom ramen för de ställda
            kraven. Post- och telestyrelsen kommer även i fortsättningen att
            bevaka att kassaservicen motsvarar samhällets behov.
          </note>
          <note>
            Vidare frågar Maud Björnemalm om det åligger kommunerna att se
            till att äldre och handikappade i glesbygd får sin post utdelad
            till bostadens belägenhet och om de i så fall kommer att få ersättning
            för dessa uppgifter.
          </note>
          <note>
            Kommunen har inte någon skyldighet att tillhandahålla denna service.
            Posten utformar postservicen på lokal nivå i samråd med kunderna
            och med beaktande av den etablerade utdelningspolicy som gäller.
          </note>
          <note>
            Post- och telestyrelsen upphandlar den särskilda posttjänsten
            från Posten som därigenom får ersättning från staten för att tillhandahålla
            bl.a. den utsträckta lantbrevbärarservicen. Detta kan innebära
            att äldre och handikappade är berättigade till utsträckt lantbrevbärarservice.
          </note>
          <note>
            Regeringen anser det vara självklart att postservicen i hela
            landet ska upprätthållas och vara tillgänglig för alla. Post-
            och telestyrelsen har därför i uppdrag att tillse att Posten AB
            fullgör sina åligganden när det gäller tillhandahållandet av samhällsomfattande
            posttjänster. Om dessa inte skulle uppfyllas rapporterar Post-
            och telestyrelsen till regeringen som då bedömer om det finns
            anledning att vidta åtgärder.
          </note>
          <note>
            Beträffande den översyn av lantbrevbärarlinjerna som genomförs
            av Posten AB har Postens ledning meddelat att förändringarna av
            lantbrevbärarlinjerna skjuts framåt i tiden och att rutinerna
            kommer att ses över i samråd med Post- och telestyrelsen.
          </note>
          <note>
            Maud Björnemalm ställer till sist frågan om statsrådet kommer
            att verka för samordning av post- och tidningsdistributionen i
            glesbygd.
          </note>
          <note>
            Post- och tidningsdistribution samordnas i dag av marknadens
            aktörer och Posten erbjuder tidningsdistribution, i konkurrens
            med andra distributionsföretag, via dotterbolaget Tidningstjänst
            AB.
          </note>
          <note>
            Enligt nu gällande regler fastställer Postkoncernen själv sina
            priser för denna typ av befordran. När tidningsföretagen väljer
            att anlita Tidningstjänst AB
          </note>
          <note>
            som distributör i glesbygd sker vanligtvis den fysiska utdelningen
            av Postens lantbrevbärare.
          </note>
          <note>
            Sammanfattningsvis anser jag att Postens service är en mycket
            viktig samhällsfråga. Regeringen följer vad som sker på detta
            område mycket noggrant.
          </note>
          <note type="speaker">
            Anf. 17 MAUD BJÖRNEMALM (s):
          </note>
          <note>
            Fru talman! Tack för svaret. Det är bra att statsrådet säger
            att invånare i såväl glesbygd som tätort ska erbjudas en samhällsomfattande
            posttjänst och en grundläggande kassaservice av god kvalitet.
          </note>
          <note>
            Ute i landet har vi sett konsekvenserna av Postens reformarbete.
            I glesbygds- och landsbygdsområden innebär det en försämring av
            servicen. Enligt Postens företrädare krävs ett visst antal hushåll
            per kilometer för att berättiga till lantbrevbäring. Det är inte
            rimligt att, som i ett fall, en man på 92 år ska behöva gå åtta
            kilometer för att hämta sin post medan hans dagliga tidning kommer
            i brevlådan bredvid huset. Egna företagare i området har också
            förlorat sin postservice. Postens informationsansvariga påstår
            sedan att det är kommunens sak att se till att gamla får sin post
            till bostaden. I så fall läggs nya uppgifter på kommunerna. Det
            är bra att statsrådet slår fast att kommunen inte har någon skyldighet
            att svara för den servicen.
          </note>
          <note>
            Det är bara att gratulera om Posten nu har tagit sitt förnuft
            till fånga och ser över sina rutiner. Om landsbygden ska vara
            ett bra alternativ för bosättning och arbete måste också servicen
            fungera.
          </note>
          <note>
            Det är bra att statsrådet kommer att följa vad som sker på området.
            Men är statsrådet också beredd att handla, och inte bara följa
            frågan, om ingenting sker?
          </note>
          <note type="speaker">
            Anf. 18 ELVER JONSSON (fp):
          </note>
          <note>
            Fru talman! När jag nu ska tacka för svaret, som man helst bör
            göra, slås jag av att sista sidan måste ha fallit bort. Statsrådet
            har valt att besvara två interpellationer samtidigt. Den ena handlar
            om brevbäring i landsbygd. Där får vi beskedet att regeringen
            har backat, såtillvida att man nu vill se över brister i den delen.
            Den andra handlar om kassaservicen. Det kan väl inte vara så att
            det uteblivna svaret på de frågor jag har rest är ett signifikant
            uttryck för regeringens bristande intresse, i synnerhet för kassaservice
            till landets medborgare och postkunder. Det är en ful tanke, så
            jag får stryka den.
          </note>
          <note>
            Jag påstår att Postens splittring av verksamheten i kombination
            med oklara besked om vad förändringen innebär har ställt till
            både oreda och oro.
          </note>
          <note>
            Reformen, eller kanske snarare förändringen, var dåligt förberedd.
            Framför allt var konsekvenserna inte genomlysta. När den situationen
            uppdagades fick näringsministern resa ut med "lugnande tal" både
            här i riksdagen och på möten och pensionärskongresser.
          </note>
          <note>
            "Allt ska bli bättre", var Björn Rosengrens fältrop.
          </note>
          <note>
            Det ska vara minst ett postkontor i varje kommun.
          </note>
          <note>
            Min fråga är: Vad är, med regeringens terminologi, ett postkontor?
          </note>
          <note>
            När Postens koncept införs och under detta år slutgiltigt införs
            för kassaservicen är det några grupper som känner av det mer än
            andra: pensionärer, småföretagare och glesbygdsboende. Den penningförmedling
            som förutsätts ske i allt större utsträckning via elektronisk
            överföring är ju inte aktuell för de flesta pensionärer. De har
            ett traditionellt sätt att hantera sin hushållsekonomi, och för
            flertalet i denna grupp är IT eller datorköp inte aktuellt för
            att klara ett fåtal hushållsräkningar.
          </note>
          <note>
            När det gäller småföretagarna har man utöver dramatiska höjningar
            av t.ex. postboxavgifterna också blivit varse att man inte kan
            uträtta sina ärenden samlat. Man får privata paket på ett ställe
            och företagets brev och paket på ett annat serviceställe. Flertalet
            ekonomiska transaktioner får ske på banken. Dessutom har man fått
            saldobesked på Postgirot fördröjda med en eller flera dagar.
          </note>
          <note>
            Glesbygdsboende, som i regel har en god lantbrevbärarservice,
            får nu finna sig i att bli avkrävda stora årliga belopp för att
            få posten utdelad, och i dagarna har Posten aviserat dramatiska
            höjningar av t.ex. tidningstaxan. Som jag sagt ser det ut som
            att regeringen försöker korrigera på just den punkten.
          </note>
          <note>
            Det koncept, fru statsråd, som tonar fram är inte att grunden
            för postal service har breddats. I stället har den smalnat av
            och selekterats. Den kundvänlighet som Postens ledning och Näringsdepartementet
            talat om är inte bara begränsad, utan framför allt är den också
            dyrare. Om detta har regeringen genom statsrådet Mona Sahlin inget
            att säga.
          </note>
          <note>
            Ovissheten kring kassaservicen och dess, som det synes, försämring
            har gett utslag i den allmänna debatten med stora reportage i
            svensk press. Dagens
          </note>
          <note>
            Nyheter har haft en jättelik artikel över två helsidor, och Aftonbladet
            har haft en serie på temat "Slakten av Posten" med löpsedlar som
            ropat ut: "Nu monteras
          </note>
          <note>
            Posten ned". En känd journalist på samma tidning skrev i en krönika
            att nu går "Posten in i dimman och blir osynlig".
          </note>
          <note>
            Inom facket är man bekymrad. Personalen, som i regel nästan undantagslöst
            är kvinnor, har kommit i kläm. Det offensiva Postverket riskerar
            att bli ett blödande förlustföretag. Redan talas det om minus
            i miljardklassen.
          </note>
          <note>
            Jag beklagar att Postens enda guldklimp, Postgirot, sålts ut.
            Med sunt bondförnuft kan det väl hävdas att man ska vårda sig
            om sin bästa mjölkko.
          </note>
          <note>
            Fru talman! Talartiden är slut, men jag återkommer.
          </note>
          <note type="speaker">
            Anf. 19 MARIA LARSSON (kd):
          </note>
          <note>
            Fru talman! Posten är en överlevnadsfaktor för landsbygd och
            glesbygd. Kanske är det just därför som vi är så pass många som
            deltar i den här debatten. Vi anser att det är oerhört viktigt
            att slå vakt om
          </note>
          <note>
            Postens funktion.
          </note>
          <note>
            Om det finns bara en användare kvar på en lantbrevbärarlinje
            kan man dra in den postlådan. Kunden erbjuds då att i stället
            sluta ett närserviceavtal. Det baseras på en årlig kostnad, som
            i sin tur baseras på arbetstid och det antal mil som brevbäraren
            behöver köra. Detta kan leda till att en enskild postkund på landet
            får betala upp till 5 000 kr. Det är ett exempel som jag själv
            har stött på. Jag tycker att det är orimligt att en enskild person
            ska erlägga en så hög avgift för att få sin post hem till lådan.
            Vad tycker statsrådet om detta?
          </note>
          <note>
            Det finns också exempel på att kunden protesterar och inte sluter
            ett sådant här närserviceavtal utan säger nej. Då kan beslutet
            omprövas. För de här närserviceavtalen är ingen förteckning gjord.
            Det finns inget centralt register. Inte heller på lokal eller
            regional nivå kan man se hur avtalen ser ut, utan de är en sak
            enbart mellan Posten och kunden. Jag tycker inte att rättstrygghet
            garanteras för den enskilde postkunden om det inte går att jämföra
            och se om han fått en riktig, en relevant, prisuppgift eller vilka
            kriterier som legat till grund för andra beslut. Jag tycker att
            detta är ohållbart i ett företag som har det uppdrag som Posten
            har.
          </note>
          <note>
            Vidare kan kostnaden bli hur hög som helst därför att den baseras
            på ett självkostnadspris. Bor man då avlägset kan det generera
            en väldigt hög kostnad.
          </note>
          <note>
            Rättstrygghet och ingen risk för godtycke är vad jag efterlyser
            för de landsbygdsboende som råkar ut för den här typen av avtal
            samt att det ska finnas en form av taknivå så att det inte kan
            bli hur dyrt som helst därför att man råkat bosätta sig ute på
            landet.
          </note>
          <note>
            Post- och telestyrelsen anser inte att Postverket på något sätt
            har hanterat de här frågorna felaktigt. Jag har haft en brevväxling
            med Postens vd Lennart Grabe om detta. Han hävdar att Post- och
            telestyrelsen tycker att sättet att sköta detta är fullt okej.
            Vad är ministerns uppfattning i de här frågorna?
          </note>
          <note type="speaker">
            Anf. 20 SVEN BERGSTRÖM (c):
          </note>
          <note>
            Fru talman! Precis som Maria Larsson sade engagerar denna fråga
            många människor ute i landet och därmed många av oss riksdagsledamöter.
            Vi får många samtal från och kontaktas av allmänheten.
          </note>
          <note>
            Man är orolig för vad som händer på vitala områden.
          </note>
          <note>
            De regionala obalanserna i Sverige har ökat dramatiskt i Sverige
            under de senaste åren. Storstadsområdena växer, med regeringens
            goda minne, medan främst skogslänen och men även mindre och medelstora
            städer minskar. Att många människor ser sig nödsakade att flytta
            kan delvis förklaras med att många upplever att samhällsservice
            av olika slag successivt försämras, framför allt på landsbygden
            och på mindre orter.
          </note>
          <note>
            Posten har genomfört, och håller på att genomföra, mycket stora
            förändringar. Man har sagt upp avtalet med Nordbanken, och man
            gör sig av med Postgirot. Nu håller man på att avveckla kassa-
            och betalservice i traditionell mening. I stället inrättar man
            serviceställen. Dessa kan vara ett bra alternativ, men det blir
            svårt för allmänheten att hålla sig ajour med snabbheten i förändringen.
            På andra ställen, på mindre tätorter, samlar man ihop brevlådor
            så att postkunderna, som Maud Björnemalm sade, får gå långa sträckor
            för att hämta sin post. Lantbrevbärarlinjer läggs om och avgiftsbeläggs
            i många fall.
          </note>
          <note>
            Många av de här förändringarna upplevs, med rätta, som försämringar
            och fördyringar för de människor som berörs. Som Elver Jonsson
            sade har detta i medierna beskrivits med rubriker om nedmontering,
            slakt osv. Möjligen är det lite överdrivet, men det är den bild
            som man kan få av de förändringar som görs.
          </note>
          <note>
            Jag har själv träffat postledningen och fått information om de
            förändringar som genomförs. I trafikutskottet har vi också fått
            information. Jag är övertygad om att man gör vad man kan, men
            informationen om vad som händer och om varför det händer är många
            gånger bristfällig.
          </note>
          <note>
            För mig som centerpartist är det väldigt viktigt att slå vakt
            om servicen runtom i landet. Dessutom ska den här servicen vara
            likvärdig för alla människor överallt i landet. I det sammanhanget
            skulle jag vilja komplettera de frågor som rests av de andra i
            den här interpellationsdebatten med någon fråga till statsrådet.
          </note>
          <note>
            Hur blir det med lantbrevbäringens kassaservice i den förändring
            som nu sker? Tidigare fanns det utredningsförslag om att kassaservicen
            skulle minskas från att omfatta fem dagar i veckan till att bara
            omfatta en dag i veckan. Detta vållade en storm av protester.
            Vid det tillfället lades det hela till handlingarna, men frågan
            tycks leva vidare i vissa sammanhang.
          </note>
          <note>
            I dag är det 2 500 brevbärare som upprätthåller den här viktiga
            servicen, som 700 000 hushåll runtom i landet har nytta av. Naturligtvis
            är därför varje förändring dramatisk.
          </note>
          <note>
            En annan sak som jag tror gör väldigt många människor konfunderade
            är den fråga som Elver
          </note>
          <note>
            Jonsson var inne på: Vad är egentligen ett postkontor? Varhelst
            i världen man reser vänder man sig ju till postkontoret när det
            gäller brev, försändelser, vykort och frimärken. Om några månader
            ska vi i
          </note>
          <note>
            Sverige inte kunna gå till det som kallas för postkontor för
            att ens köpa frimärken. Hur förklarar statsrådet detta för en
            allmänhet som inte förstår att det är förbättrad service att inte
            ens kunna köpa frimärken på det som kallas för Posten?
          </note>
          <note>
            Jag vill balansera den bild som har getts här. Det finns inslag
            i de förändringar som genomförs som faktiskt innebär bättre service.
            Posten har i sitt eget dokument en vision om att man ska bli världens
            bästa post.
          </note>
          <note>
            De serviceställen som inrättas innebär längre öppethållandetider
            och bättre service på sina håll.
          </note>
          <note>
            Därför är det olyckligt att det sprids en bild av Posten som
            ett företag som inte riktigt vet vad man gör när man - som det
            har beskrivits i medierna - plötsligt aviserar stora förändringar
            för lantbrevbärarlinjerna och sedan fryser det hela och säger
            att man ska fundera ytterligare.
          </note>
          <note>
            Det vore bra om statsrådet kunde räta ut en del av de frågetecken
            som här har förts fram från olika håll.
          </note>
          <note type="speaker">
            Anf. 21 Statsrådet MONA SAHLIN (s):
          </note>
          <note>
            Fru talman! Jag ska försöka att efter bästa förmåga svara på
            de frågor som har ställts. Jag utgår ifrån att ledamöterna är
            väl medvetna om att mitt ansvarsområde handlar om lagstiftning
            och reglering. Precis som alla länder som inte helt och fullt
            äger Posten måste vi skilja på detta ansvar inom regeringen.
          </note>
          <note>
            Ägarfrågor ligger hos Björn Rosengren, men ansvaret för det som
            jag tycker är det centrala i den här diskussionen, nämligen hur
            lagstiftningen och regelverket ska garantera likhet för alla,
            ligger på mig.
          </note>
          <note>
            Jag vill återigen understryka det som alla har varit inne på,
            att post- och kassaservicen är viktig och central för möjligheterna
            att bo och arbeta i hela landet. Jag har all förståelse för många
            av de frågeställningar och mycket av den oro som uttryckts i dag.
          </note>
          <note>
            Framför allt Sven Bergström och Maud Björnemalm var inne på att
            vi står inför stora förändringar.
          </note>
          <note>
            Det vore att ljuga att inte säga det. Dessa förändringar beror
            på många saker. Tekniken har förändrat och kommer i framtiden
            att förändra beteenden, och det är på gott och ont. Alla förändringar
            innebär inte försämringar för konsumenterna. Därför är det oerhört
            viktigt att se att lagstiftningen om kassaservicen har kommit
            till just därför att regeringen har känt ett behov av att fastställa
            det som måste vara grundläggande för hela landet.
          </note>
          <note>
            Till Maud Björnemalm vill jag säga att jag förstår den oro som
            hon uttryckte över diskussionen om lantbrevbärarna och den servicen.
            Jag lovar verkligen att regeringen - och det gäller många ministrar
            -
          </note>
          <note>
            följer detta mycket noga. För att uttrycka mig milt tycker jag
            att det är mycket bra att det nu förs samtal mellan Posten och
            PTS - dvs. Post- och telestyrelsen
          </note>
          <note>
            - eftersom det är den myndighet som ska tillse att
          </note>
          <note>
            Posten uppfyller de uppdrag som har ålagts dem. Vi följer alltså
            de diskussioner som förs där mycket noga.
          </note>
          <note>
            Jag tycker att Maria Larsson rör ihop begreppen lite. En hel
            del av de exempel som hon nämnde handlar om tilläggstjänsterna
            och inte om det som vi nu i första hand diskuterar, nämligen det
            som är den grundläggande post- och kassaservicen som ska finnas
            tillgänglig för alla.
          </note>
          <note>
            Till Elver Jonsson vill jag säga att jag verkligen har svarat
            på frågorna om kassaservicen. Det är detta som är det grundläggande
            i interpellationssvaret.
          </note>
          <note>
            Elver Jonsson anför långa citat om hur massmedierna beskriver
            saker och ting. Jag hör till dem som tycker att man ibland ska
            hysa en viss försiktighet med att utgå från att allt som står
            i massmedierna är sant och riktigt och framför allt har de rätta
            proportionerna.
          </note>
          <note>
            Jag vill upprepa några saker som Sven Bergström i ärlighetens
            namn var mycket tydlig om. Det sker förändringar nu i servicen.
            Det är i dag för tidigt att säga om detta som helhet kommer att
            vara på gott eller på ont. Det vore löjligt att påstå att det
            inte kommer att ske några förändringar av Postens service. Det
            gäller dock inte det som alla ska ha rätt till när det gäller
            kassaservice.
          </note>
          <note>
            Vi vet också att antalet serviceställen i landet kommer att öka
            från ca 1 008 till 3 100. Precis som
          </note>
          <note>
            Sven Bergström var inne på kommer det sannolikt för en del att
            betyda en större tillgänglighet och längre öppettider. Samhället
            bevakar oerhört noga att de krav som vi har ställt i samband med
            lagen också uppfylls av Posten.
          </note>
          <note>
            För det första ska man tillhandahålla kassaservice.
          </note>
          <note>
            För det andra ska förändringar i kontorsnätet ske varsamt och
            innebära en förbättrad service. För det tredje ska de anställda
            som berörs erbjudas hjälp till annat arbete eller utbildning.
            För det fjärde ska lantbrevbärarlinjerna med nuvarande service
            bibehållas.
          </note>
          <note>
            För det femte ska Posten inte stänga postkontor förrän bättre
            alternativ till dagens service finns på plats.
          </note>
          <note>
            Med dessa utgångspunkter fortsätter jag att följa denna fråga
            mycket noga.
          </note>
          <note type="speaker">
            Anf. 22 ELVER JONSSON (fp):
          </note>
          <note>
            Fru talman! Jag delar statsrådets uppfattning om att man ska
            vara skeptisk till det som massmedierna säger. Men här var det
            ett stort uppbåd enskilda personer som hade uttryckt sin mening.
            Jag förutsätter att de var rätt citerade.
          </note>
          <note>
            Sedan tycker jag att det är märkligt att Mona Sahlin säger att
            hon inte kan svara på allt, eftersom ansvaret är uppdelat. Men
            jag förutsätter att man inom departementet resonerar om det här.
            Det gäller ju det samlade ansvaret för Postens service. Jag sade
            att statsrådet hade glömt att svara mig på mina frågor.
          </note>
          <note>
            Det är klart att en handfull rader kan anses vara ett svar, men
            de innehöll inte något besked. Den centrala frågan som jag reste
            var: Vad är enligt regeringens terminologi ett postkontor?
          </note>
          <note>
            Åter till Postgirot. Det var den enda vinstdrivande verksamhet
            som man hade. Den sålde man två gånger. Först sade Konsumentverket
            nej när man ville slänga Postgirot i halsen på några glupande
            storbanker som skulle genomföra en monopolisering. Det var också
            ett märkligt sätt att hantera denna förnämliga verksamhet. Nu
            kan man inte ens öppna postgirokonto på Posten, än mindre få ett
            saldobesked.
          </note>
          <note>
            Postservicens kostnader för kunden ökar, och det gäller särskilt
            kostnaderna för penningförmedlingen.
          </note>
          <note>
            Numera får man betala en rejäl slant för att få ut pengar på
            en postanvisning, utbetalningskort eller för att få ut sin skatteåterbäring.
            Har man varit så oförsiktig att man gick på propagandan för ett
            par decennier sedan och skaffade sig checkkonto får man numera
            betala två gånger, först när man ställer ut checken och sedan
            när man använder den som betalningsmedel.
          </note>
          <note>
            När det gäller penningförmedling av affärers och småföretags
            dagskassor får kunden numera en lång lista över vad man får betala
            extra för. Man får betala extra om sedlarna inte står på parad,
            om kassan innehåller för mycket mynt osv. Avgifterna för postboxarna
            höjdes med 400 % över en natt. Samtidigt skickades det ut ett
            brev där det stod att på grund av förändringar delas posten numera
            ut några timmar senare. Tala om bekymmer för småföretagare som
            kanske bygger sin verksamhet på morgonposten! Brevportot har också
            höjts.
          </note>
          <note>
            Fru talman! En fungerande kassaservice är en medborgerlig service
            som alla bör få del av. Det är viktigt att betala sina räkningar
            och skatter i rätt tid, både av samhällsekonomiska skäl och med
            hänsyn till den allmänna samhällsmoralen. Men då måste penningförmedlingen
            fungera. Annars drabbas kunderna, inte minst småföretagare och
            affärsidkare som råkar ut för straffavgifter även när de har betalat
            i rätt tid och Posten eller banken har missat i förmedlingen.
          </note>
          <note>
            Det här är inte acceptabelt, fru talman.
          </note>
          <note>
            Sedan var det olyckligt att korsbandet avskaffades. När det fanns
            kunde man skicka en bok till goda vänner och stimulera läsandet,
            vilket statsmakten säger är viktigt. Jag sade i en debatt här
            i kammaren att det var lite makabert när det var billigare att
            skicka en bok som korsband till Rio i Sydamerika än till
          </note>
          <note>
            Rimbo i Uppland. Det är klart att man kan skylla på marknaden
            och på att alla förändringar inte alltid leder till det bättre.
            Men här saknas en tankegång om hur det skulle kunna fungera.
          </note>
          <note>
            En annan fråga till statsrådet gäller enhetsportot i
          </note>
          <note>
            Norden. Är statsrådet beredd att verka för att enhetsportot införs
            igen? Det var en möjlighet som var att ett brett kulturpolitiskt
            värde och som hjälpte oss nordbor att läsa varandras böcker.
          </note>
          <note type="speaker">
            Anf. 23 MARIA LARSSON (kd):
          </note>
          <note>
            Fru talman! Statsrådet viftar undan min fråga om närserviceavtalen
            som någonting som handlar om tilläggstjänster. Jag vet inte om
            det är statsrådet som har missuppfattat frågan, för detta handlar
            om någonting som tillhör grundservicen. Det gäller om man ska
            få hem posten i sin brevlåda varje dag eller om man ska behöva
            att hämta den fyra kilometer hemifrån.
          </note>
          <note>
            Om man nu ska behöva hämta den, hur mycket ska man då betala
            för det? Är den kostnadsuppgift som jag får från Posten relevant?
          </note>
          <note>
            Det var precis detta som min fråga handlade om.
          </note>
          <note>
            Den dagliga servicen är i dag för många människor i glesbygden
            en tilläggstjänst som de får betala för.
          </note>
          <note>
            Precis så illa är det, Mona Sahlin.
          </note>
          <note>
            Jag vet inte om statsrådet inte inser att det är glesbygdsförhållanden,
            men det finns många som kan vittna om att precis den dagliga servicen
            fattas dem och blir en betald tilläggstjänst.
          </note>
          <note>
            Posten skriver på baksidan av tidningen Ungt val:
          </note>
          <note>
            Postens roll i det öppna samhället är viktig. Vi ska se till
            att alla människor i Sverige har möjlighet att nå och nås av alla
            andra var du än bor.
          </note>
          <note>
            Det är precis detta som jag efterfrågar ska bli en verklighet.
            Då hävdar jag att kostnaden är för hög för många glesbygdsbor
            i dag när de sluter sina närserviceavtal och att de inte har någon
            rättstrygghet i detta, därför att de har inte en chans att kontrollera
            sitt eget avtal gentemot någon annans. Detta undrar jag om statsrådet
            skulle vilja titta på. Post- och telestyrelsen har nämligen sagt
            nej till att göra det, därför att också
          </note>
          <note>
            Postens vd negligerar det här. Det är alltså inget förstahandsmoment
            för mig att begära något ministerintrång. Men jag ser att frågan
            är låst i dag. Det finns väldigt många människor som inte får
            precis det som vi diskuterar här, den dagliga servicen på ett
            tillfredsställande sätt.
          </note>
          <note>
            Jag hoppas att statsrådet är beredd att göra någonting mer än
            att följa frågan.
          </note>
          <note type="speaker">
            Anf. 24 SVEN BERGSTRÖM (c):
          </note>
          <note>
            Fru talman! Jag kan haka på där Maria Larsson slutade, att vi
            är många här som begär mer av regeringen än att bara följa frågorna
            när människor i så stor omfattning som nu är oroliga och upprörda
            och tycker att servicen inte blir bättre. Björn Rosengren lovade
            ju pensionärerna i kongresstal och Posten själv säger i sin ambitionsförklaring
            att det ska bli bättre service, men människor upplever att den
            blir sämre.
          </note>
          <note>
            Då är det något som inte stämmer.
          </note>
          <note>
            Som jag sade tidigare är det för oss i Centerpartiet en hjärtefråga
            att vi har en väl fungerande grundläggande samhällsservice över
            hela vårt land. Menar man allvar med sloganer som att hela Sverige
            ska ha chans att leva och utvecklas är just den postala infrastrukturen,
            som det heter, en av de allra viktigaste delarna, precis som teleförbindelser
            med möjlighet att koppla upp sig på IT-förbindelser med snabbhet
            och kapacitet, liksom vägar, järnvägar och kollektiva kommunikationer.
          </note>
          <note>
            Därför är det för oss av central betydelse att, samtidigt som
            vi bejakar och ställer oss positiva till mångfald, konkurrens
            och marknad, betona hela landets rätt till en god och grundläggande
            samhällsservice. Det måste vara ett samhälleligt ansvar att se
            till att den fungerar.
          </note>
          <note>
            Jag skulle gärna vilja upprepa några av de frågor som jag tog
            upp och som jag inte fick något svar på av statsrådet Sahlin,
            nämligen detta med kassaservicen längs lantbrevbärarlinjerna,
            som alltså betjänar
          </note>
          <note>
            700 000 hushåll i dag. Det har tidigare i utredningssammanhang
            talats om att den servicen skulle dras ned. Kan vi få ett tydligt
            besked av statsrådet i dag att den här servicen ska finnas kvar
            alla dagar i veckan, alltså de fem dagar som posten bärs ut?
          </note>
          <note>
            Och hur blir det med frimärkena? Ska vi verkligen få situationen
            att Sverige är det enda land i världen där man inte kan gå in
            på ett postkontor och köpa frimärken? Så illa kan det väl ändå
            inte vara.
          </note>
          <note type="speaker">
            Anf. 25 Statsrådet MONA SAHLIN (s):
          </note>
          <note>
            Fru talman! Jag vill börja med att understryka det som alla,
            men framför allt Sven Bergström, var inne på, att det är viktigt
            att regeringen gör mer än att bara följa frågan. Och jag har försökt,
            uppenbarligen med bristande förmåga, att visa att vi inte bara
            sitter och följer frågan utan också har gått längre för att mycket
            tydligt försöka att klarlägga vilken typ av service som alla invånare
            ska ha rätt till och vad Posten, nu också i en lag, har sig ålagt
            att göra. Vi är ännu väldigt tidigt inne i denna process. Det
            går inte i dag att svara exakt på hur det blir ute, för det är
            ingen tvekan om att likvärdig service inte kommer att vara samma
            sak som exakt likadan service som den som var tidigare.
          </note>
          <note>
            Jag är fortfarande övertygad om att en del av den oro som finns
            handlar om att det blir någonting nytt och att man ännu har svårt
            att se på vilket sätt det kommer att motsvara den service man
            har, för den kommer inte att bli likadan. Men jag betonar verkligen
            de krav som jag läste upp i svaret om att förändringarna ska ske
            varsamt. Servicen ska bli bättre, man ska ge besked om vilken
            service man ska tillhandahålla och Postens lantbrevbärarlinje
            med nuvarande kassaservice - jag ber om ursäkt för att jag inte
            besvarade frågan, som jag hade tänkt - ska bibehållas.
          </note>
          <note>
            En del av den oro som Maria Larsson har gett uttryck för handlar
            om lantbrevbärarlinjen, som hon vill ska bibehållas med nuvarande
            service. Just de exempel som hon bl.a. här redogjorde för är bakgrunden
            till de samtal som Posten nu för med PTS. De är också bakgrunden
            till att man har skjutit upp de förändringar som har skapat en
            sådan oro hos många. Regeringen följer mycket noga innebörden
            i dessa samtal därför att vi har uttryckt en sak, att nuvarande
            service ska bibehållas.
          </note>
          <note>
            Till Elver Jonsson vill jag en gång till säga att det inte är
            något försök att skyla över något att säga att vi har olika ansvar
            i regeringen. Det har vi av ett, som jag tycker, väldigt självklart
            skäl. På många områden när det gäller Postens verksamhet har vi
            nämligen konkurrens. Vi har inte bara Posten AB. Därför kan det
            inte vara samma minister som ansvarar för lagstiftningen, som
            ska gälla alla, och som sedan utövar ägarskapet som minister gentemot
            just Posten AB.
          </note>
          <note>
            Det är bakgrunden till att vi självklart ska sära på dessa roller
            i regeringen. Det är viktigt också när det gäller telefrågorna,
            där vi också har gått från en monopolsituation till ett helt annat
            konkurrensläge.
          </note>
          <note>
            Däremot ska regeringen som helhet ha en mycket samlad tydlighet
            i att postservicen ska vara på en viss nivå, och det är detta
            vi diskuterar nu. Jag har så tydligt jag kan redogjort för de
            krav som regeringen har ställt på Posten AB och för vilka förutsättningar
            som finns för att ingripa om Posten inte svarar upp mot dessa.
          </note>
          <note>
            Jag vill avsluta med att säga att när det gäller de här stora
            förändringarna får man i alla fall i början räkna med att det
            uppstår problem, att det kan göras misstag och missbedömningar,
            men dessa måste rättas till efter hand. Det ansvaret ligger tungt
            på regeringen, och det försöker jag också ta.
          </note>
          <note>
            Det är också av avgörande betydelse att Posten gör betydande
            ansträngningar för att hålla både kunderna och de anställda informerade
            om de förändringar som sker. Där finns det också mycket att göra
            för Posten AB.
          </note>
          <note type="speaker">
            Anf. 26 ELVER JONSSON (fp):
          </note>
          <note>
            Fru talman! Svaren om färdriktningen har jag inga invändningar
            mot. Statsrådet säger att servicen ska vara på en viss nivå och
            att ansvaret ligger tungt på regeringens axlar, och det är också
            riktigt. Problemet är lite grann att det inte finns en genomtänkt
            linje för hur man vill hantera det. Näringsministern har ju gett
            beskedet att allt ska bli bättre, men ingen har uppfattat att
            det blir det.
          </note>
          <note>
            Och återigen, för tredje gången, fru statsråd: Vad är ett postkontor
            med den terminologi som regeringen håller sig med? Facket säger
            att det är oklart. Man säger: Vad är ett postkontor numera? Merparten
            av landets befolkning vet vad det är, att det är där postens tjänster
            hanteras i en och samma lokal etc. Men nu finns inte längre begreppet
            postkontor. Som lagstiftningsansvarig skulle väl ändå Mona Sahlin
            kunna tala om hur hon tänker sig lagstiftningen. Varför mönstras
            postkontorsnamnet ut och får inte längre användas?
          </note>
          <note>
            Mitt omdöme blir, fru talman, även om jag tycker att det har
            getts en del öppningar av statsrådet här, att man inte hanterar
            postservicen med det engagemang som man borde har gjort med tanke
            på att vi nu har diskuterat de här frågorna i ett par års tid.
            Näringsministern har ju sagt att Elver Jonsson kan lugna sig för
            det här löser sig, att jag är alldeles för orolig osv.
          </note>
          <note>
            Eftersom personalfrågorna nämndes vill jag säga att jag tycker
            att udden har varit riktad också mot personalen genom att det
            har rått oklarheter. Näringsministern sade för ett år sedan att
            postledningen skulle bli tydligare när det gäller att informera
            de olika personalkategorierna, men det har tydligen inte skett
            eftersom oron finns kvar.
          </note>
          <note>
            Det finns också en udd mot dem som bäst behöver servicen: pensionärerna,
            småföretagarna och de glesbygdsboende. Jag tycker att det nu finns
            anledning att sätta hög fart. Vi måste också i den här frågan
            se till att vi har ett medborgarperspektiv. Postens verksamhet,
            helt statsägd, kan aldrig bli något eget. Det hela måste syfta
            till att vara i medborgarnas tjänst.
          </note>
          <note type="speaker">
            Anf. 27 Statsrådet MONA SAHLIN (s):
          </note>
          <note>
            Fru talman! Jag vill mycket kort ändå uttrycka några saker som
            jag verkligen vill betona. En sak är att postservicen ska ha en
            viss nivå som staten ska avgöra, som Posten AB ska utföra och
            som bl.a. Postoch telestyrelsen ska bevaka. Det är väldigt tidigt
            i den stora förändringsprocess som Posten nu går igenom. Vare
            sig jag eller Elver Jonsson kan säga exakt hur detta blivit. Mitt
            uppdrag är dock att följa att
          </note>
          <note>
            Posten inte försämrar servicen - inte att de inte förändrar servicen.
          </note>
          <note>
            För många, kanske också bland de äldre, är alltid en förändring
            en källa till oro oavsett om det också är en försämring. Därför
            är jag inte så intresserad av att gå in på att definiera exakt
            vad som är ett postkontor.
          </note>
          <note>
            Däremot vill jag kunna definiera vad som är postservice. Om jag
            kan hämta ut mitt paket i en affär som har öppet till klockan
            tio på kvällen i stället för på postkontoret, som alltid stänger
            klockan sex, så är det en förbättring. Om det däremot blir färre
            ställen där jag kan få denna service, om det blir allt längre
            ifrån där jag bor, då kommer jag som minister att följa detta
            mycket noga. Då tycker jag inte att man har fullföljt de åtaganden
            som vi nu har ställt upp.
          </note>
          <note>
            Det är alltså väl tidigt att göra den här totala analysen. Jag
            vill bara betona att förändringarna blir stora. Om det uppstår
            misstag eller missförstånd ska de rättas till efter hand. Det
            ligger ett stort ansvar både på oss i regeringen och på Posten
            att göra mer för att både kunder och anställda ska ha större kunskap
            om och medinflytande i de förändringar som sker.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2001/02:103 och 150
          </note>
          <note>
            om forskningsfrågor inom EU
          </note>
          <note>
            Anf. 28 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Ulf Nilsson har frågat mig hur jag avser att framgent
            agera för att i EU-kretsen värna principen om fri forskning inom
            den nya europeiska forskningspolitiken och i det kommande sjätte
            ramprogrammet för forskning. Yvonne Andersson har frågat mig vad
            jag avser att göra för att bättre tillvarata svenska företags-
            och högskoleföreträdares åsikter om EU:s ramprogramsarbete om
            forskning. Frågorna har nära samband med varandra och jag besvarar
            dem därför samtidigt.
          </note>
          <note>
            Forskning är en verksamhet som har en lång tradition av internationellt
            utbyte, och kunskapsutbyte mellan olika länder bidrar till ökat
            välstånd. Det är därför naturligt att forskning har kommit att
            spela en viktig roll inom Europeiska unionens arbete med att främja
            tillväxt och välfärd i Europa. Ramprogrammet för forskning och
            utveckling är, näst efter stödet till den gemensamma jordbrukspolitiken
            och till regional utveckling, den största utgiftsposten i EU:s
            budget.
          </note>
          <note>
            Genom slutsatserna från Europeiska rådets möte i
          </note>
          <note>
            Lissabon i mars 2000, där EU:s stats- och regeringschefer satte
            upp målet att göra Europa till världens mest konkurrenskraftiga
            och dynamiska ekonomi, har forskningen under senare år fått en
            ännu mer framskjuten plats i EU-samarbetet.
          </note>
          <note>
            Arbetet med det sjätte ramprogrammet för forskning och utveckling
            befinner sig nu i sin slutfas. Diskussionen fram till nu kan sägas
            ha gått genom tre olika faser, var och en med utgångspunkt från
            skilda förslag från kommissionen. I februari år 2000 lade kommissionen
            fram sina grundläggande idéer om ett
          </note>
          <note>
            "europeiskt forskningsområde" och om det blivande sjätte ramprogrammet.
            Under hösten 2000 presenterade kommissionen för diskussion ett
            förslag till mer utarbetade riktlinjer för programarbetet. I månadsskiftet
            februari/mars förra året kom det formella, fullt utarbetade förslaget
            från kommissionen.
          </note>
          <note>
            Parallellt med detta arbete med ett nytt ramprogram pågår en
            bredare diskussion inom EU om hur forskningssamarbetet kan fördjupas
            mellan de 15
          </note>
          <note>
            medlemsländerna. En given förutsättning för att Sverige ska delta
            i ett sådant samarbete är att det sker på en för varje land helt
            frivillig grund och i den utsträckning som varje medlemsland självt
            önskar. Det är en uppfattning som även övriga medlemsländer delar.
            Den nationella suveräniteten över den egna forskningspolitiken
            får inte naggas i kanten. Detta gjordes klart redan vid toppmötet
            i Lissabon våren
          </note>
          <note>
            2000, där stats- och regeringscheferna uttalade sig för en samverkan
            "på frivillig grund kring fritt valda syften". Detta har även
            varit en grundläggande och klart uttalad linje från svensk sida
            i hela diskussionen om det kommande sjätte ramprogrammet för forskning
            och utveckling, en linje som jag också vid olika tillfällen har
            redovisat inför riksdagens EU-nämnd.
          </note>
          <note>
            Så länge detta är helt klart - och jag tror alltså inte att något
            medlemsland skulle kunna gå med på något annat - ser jag enbart
            positivt på att det frivilliga samarbetet också kan stödjas och
            stimuleras genom ramprogrammet. Detta bör enligt min mening också
            gälla grundforskningen. En av de prioriteringar som
          </note>
          <note>
            Sverige drivit i diskussionerna om nästa ramprogram har just
            varit att öka utrymmet för grundforskning inom programmet. Vi
            har också givit vårt stöd till kommissionens förslag om att skapa
            ett särskilt budgetutrymme för att snabbare kunna svara mot nya
            och oförutsedda utvecklingslinjer på grund av forskningens egen
            utveckling.
          </note>
          <note>
            Regeringen har hela tiden lagt stor vikt vid att inhämta ett
            fullödigt underlag inför sina successiva ställningstaganden och
            för beredningen av frågan inför rådsarbetet inom EU. I samtliga
            tre faser som jag nämnt skickades därför kommissionens förslag
            ut på en bred remiss inom landet, till mellan 150 och
          </note>
          <note>
            200 olika remissinstanser varje gång. Vidare anordnade EU/FoU-rådet
            ett antal regionala konferenser om kommissionens första idédokument
            under våren
          </note>
          <note>
            2000, samt under 2000 och 2001 sammanlagt tre större nationella
            konferenser om det pågående ramprogramsarbetet.
          </note>
          <note>
            De forskningsstrategier som ett stort antal myndigheter och organisationer
            lämnade in inför arbetet med 2000 års forskningspolitiska proposition
            gav också en värdefull komplettering för den allmänna bedömningen
            av aktuella forskningsbehov och prioriteringar. Vid sidan av allt
            detta har givetvis också ett stort antal enskilda och direkta
            kontakter förekommit mellan Utbildningsdepartementet och andra
            berörda departement å ena sidan och olika företrädare för såväl
            universitet och högskolor som företag och näringslivsorganisationer
            å den andra.
          </note>
          <note>
            De synpunkter som framförts har varit viktiga som underlag när
            regeringen utformat sina ståndpunkter beträffande det sjätte ramprogrammet.
            En av
          </note>
          <note>
            Sveriges främsta prioriteringar i diskussionerna om nästa ramprogram
            har alltså varit att öka utrymmet för grundforskning inom ramprogrammet.
            Likaså har vi varit starkt pådrivande för ett ökat inslag av forskning
            inom bioteknik, humanistisk och samhällsvetenskaplig forskning
            samt skogs-, jordbruks- och energiforskning. I övrigt stämmer
            de sju prioriterade områdena i sjätte ramprogrammet mycket väl
            överens med de nationellt prioriterade områdena i regeringens
            forskningspolitiska proposition Forskning och förnyelse (2000/01:3).
          </note>
          <note>
            Andra viktiga frågor som Sverige lyft fram i diskussionerna är
            behovet av att öka forskarrörligheten, bibehålla det internationella
            forskningssamarbetet med länder utanför EU:s gränser samt förbättra
            jämställdheten och forskningens genusaspekter i kommande ramprogram.
            Givetvis måste sedan kompromisser ingås med de andra medlemsländerna.
            Det är dock mitt intryck att enigheten denna gång har varit ovanligt
            stor, både nationellt och inom gemenskapen, både om det grundläggande
            valet av tematiska områden för ramprogrammet och om budgeten för
            detta.
          </note>
          <note>
            Betydande osäkerhet har däremot rått hos många, inte minst hos
            våra egna universitet och högskolor, om de nya arbetsformer som
            kommissionen föreslagit, de s.k. nya instrumenten. Den klara majoritetsståndpunkt,
            som vi lotsade fram i rådet under det svenska ordförandeskapet,
            innebar att dessa instrument inte blir den enda och uteslutande
            arbetsformen så som kommissionen föreslagit utan att möjligheten
            i stället behålls att också använda de gamla. Denna ståndpunkt
            svarade mot starka önskemål som förts fram i den svenska remissbehandlingen.
            Detta har nu också i december 2001 blivit rådets beslut.
          </note>
          <note>
            EU:s ramprogram för forskning och utveckling har länge haft en
            förhållandevis näringslivsanknuten karaktär. Jag skulle dock gärna
            se att grundforskningen fick en ännu starkare ställning inom det
            europeiska forskningssamarbetet. Detta kräver dock ett långsiktigt
            och målmedvetet arbete. Några viktiga steg har tagits i arbetet
            med det sjätte ramprogrammet och det är nu tid att fundera över
            hur vi ytterligare kan flytta fram grundforskningens positioner
            i det därpå följande, sjunde ramprogrammet. Jag menar att regeringen
            redan visat att vi söker ta väl vara på de uppfattningar och synpunkter
            som förts fram inom landet om EU:s ramprogramsarbete och regeringens
            ambition är givetvis att göra så även i fortsättningen. Men jag
            är också övertygad om att inte minst forskarsamhället självt skulle
            kunna göra en viktig insats genom att runt om i alla medlemsländer
            skapa en stark opinion för ökade satsningar på forskarstyrd grundforskning.
          </note>
          <note type="speaker">
            Anf. 29 ULF NILSSON (fp):
          </note>
          <note>
            Fru talman! Jag vill tacka utbildningsministern för svaret. Orsaken
            till min interpellation är ju att jag är övertygad om att framgångsrik
            forskning utvecklas bäst i miljöer där det råder pluralism och
            frihet. Samtidigt ser jag och många med mig väldigt starka hot
            mot forskningens frihet i Sverige.
          </note>
          <note>
            Försök att styra forskningen på grundval av politiska överväganden
            om vad som kommer att vara samhällsnyttigt i framtiden brukar
            misslyckas. Det går helt enkelt inte att i förväg avgöra vad som
            kommer att vara nyttigt i framtiden.
          </note>
          <note>
            Forskningens historia är full av exempel på hur grundforskning
            lett till fantastiska praktiska resultat kanske först 30-40 år
            senare. Bara för att ta ett aktuellt exempel bygger utvecklingen
            av datachips på tidigare forskningsresultat i en tid där man inte
            hade en aning om vad dessa skulle kunna användas till.
          </note>
          <note>
            Enligt min mening är det uppenbart att forskarnas frihet minskar
            i Sverige. Andelen anslag som måste sökas externt utanför institutionerna
            ökar hela tiden.
          </note>
          <note>
            Sveriges statliga anslag till forskningen har minskat.
          </note>
          <note>
            Under de senaste åren har de statliga anslagen till forskning
            i Sverige minskat mest jämfört med de andra EU-länderna. Och det
            är ett stort problem för dem som forskar när en så stor del av
            forskningen bygger på att hoppas på osäkra pengar för de närmaste
            åren och ibland t.o.m. bara för de närmaste månaderna. Själva
            sökandet efter pengar blir viktigare än sökandet efter forskningsprojekt.
            Därför har vi från Folkpartiets sida motionerat om att forskarna
            i mycket större utsträckning ska ha inflytande över hur forskningspengarna
            ska användas. Och det är just den fria forskningen som hotas av
            EU:s forskningspolitik som den bedrivs i dag.
          </note>
          <note>
            Som liberal är jag ju mycket positivt inställd till den europeiska
            unionen. Folkpartiet är Sveriges mest
          </note>
          <note>
            Europavänliga parti, skulle jag vilja påstå. Vi vill ha fler
            europeiska gemensamma beslut om miljöfrågor, säkerhetsfrågor,
            m.m. Och vi vill öka rörligheten och utbytet mellan länderna.
            Men när det gäller forskningspolitiken har EU tyvärr enligt min
            mening växlat in på fel spår. Det är nämligen inte centralstyrning
            och gigantiska projekt som lägger grunden för framgångsrik forskning.
          </note>
          <note>
            När Europeiska unionen nu skaffar sig en alltmer omfattande och
            långtgående forskningspolitik vill vi göra motstånd mot den. Det
            nya ramprogram som vi diskuterar i dag omfattar för femårsperioden
            fram till
          </note>
          <note>
            2006 17,5 miljarder euro, nästan 160 miljarder kronor. Det är
            en ökning med 17 %. Om resurserna fördelas på vart och ett av
            de fem åren betyder det att den europeiska forskningspolitiken
            handlar om runt
          </note>
          <note>
            32 miljarder kronor. Om vi dessutom gör tankeexperimentet att
            forskningsmedlen i stället skulle spridas jämnt över unionens
            länder innebär det att EU blir en större finansiär i Sverige än
            vad Vetenskapsrådet, som ju är regeringens nya motor i forskningsfinansieringen,
            är. På det sättet blir EU-kommissionen en väldigt viktig forskningspolitisk
            maktfaktor.
          </note>
          <note>
            Dessutom styr EU:s forskning indirekt även svenska pengar som
            från början var tänkta för fri forskning, eftersom det hela bygger
            på tanken om samfinansiering - det blir bara pengar från EU om
            svenska universitet och högskolor bidrar med egna pengar. Effekten
            blir att resurser som från början var tänkta för fri forskning
            dras in i EU-projekt. På det sättet kan man diskutera hur stor
            frivilligheten är, eftersom det inte blir några pengar för många
            om man inte går med på detta.
          </note>
          <note>
            Fru talman! Avslutningsvis skulle jag vilja veta vad Thomas Östros
            vill föreslå för konkreta åtgärder för att stärka grundforskningen
            inom EU:s forskningspolitik.
          </note>
          <note type="speaker">
            Anf. 30 YVONNE ANDERSSON (kd):
          </note>
          <note>
            Fru talman! Tack för svaret. Men jag beklagar att min interpellation
            besvarades tillsammans med en interpellation som delvis handlar
            om något annat än det som jag tar upp i min interpellation.
          </note>
          <note>
            Ramprogrammet är en välkommen forskningssatsning för oss kristdemokrater
            inom EU och innebär att det som finansiär blir ungefär lika stor
            som Vetenskapsrådet i det här landet. EU-kommissionen blir en
            viktig forskningspolitisk maktfaktor. Och det blir en maktförskjutning
            av forskningspolitiken från medlemsstater till en union. Det blir
            en maktförskjutning om vi från den här kammaren delvis skulle
            förskjuta alla de resurser som Sverige ger till forskning. Den
            europeiska forskningspolitiken får ett allt större ekonomiskt
            omfång då ambitionerna blir mer centralstyrda.
          </note>
          <note>
            Svenska företag, industriforskningen och företrädare från högskolor
            och universitet har framfört åsikten att dessa ramprograms inriktning
            har varit väldigt svår att påverka. Och man har tagit lite hänsyn
            till de åsikter som har angetts i remissvaren. Dessutom har det
            väl egentligen enbart varit ett remissförfarande när ramarna redan
            har varit fastlagda?
          </note>
          <note>
            Det som jag vill lyfta fram i denna interpellation är ju på vilket
            sätt som företagen - som exempel tänker jag då ta SAAB som ligger
            mig nära i Linköping - har fått vara med och uttrycka behoven
            av forskningsresurser till den branschen. Såvitt jag förstår av
            svaret, som jag för övrigt tycker är väldigt utförligt och bra,
            har branschorganisationerna fått tycka till när väl alla dessa
            pengar är fastlagda inom givna ramar. Jag vill höra lite grann
            om detta. Hur går det till? Hur sker den demokratiska processen
            när man lägger fast ramarna för varje område? Att man därefter
            har fått ange en uppfattning om ramarna, det vet jag också.
          </note>
          <note>
            Dessutom vet jag att det har varit konferenser och annat. Men
            jag funderar på vem som står för inriktningen och strategin för
            fem år. Sedan är det bra att den sammanfaller med den svenska.
            Men det är ju saker som vi inte kan följa riktigt, utan här redovisas
            saker osv. Men vi är inte med som politiker i den inledande processen.
            Detta vill jag höra lite grann om.
          </note>
          <note>
            Anf. 31 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag skulle vilja börja med att till Ulf
          </note>
          <note>
            Nilsson säga att min främsta ambition när jag fick möjligheten
            att ta ansvar för forskningspolitiken var att knyta an till den
            tradition som jag menar har varit så oerhört framgångsrik för
            Sverige, tron på den fria grundforskningen, styrd av forskarna
            själva och för min del med politisk inspiration från Tage Erlander
            och den tidsperiod som han inledde. Det är inte alls självklart
            på något sätt.
          </note>
          <note>
            Jag led mycket när jag såg en borgerlig majoritet i denna riksdag
            driva en mycket kortsiktig, en mycket tillämpad inriktning och
            en mycket näringslivsinriktad politik under 1991-1994. Det var
            ett stort brott med den Erlanderska traditionen, som också fullföljdes
            av Olof Palme och Ingvar Carlsson och flera andra starka utbildnings-
            och forskningspolitiker. Den är livligt understödd av Folkpartiet.
            Jag skulle verkligen välkomna om denna signal verkligen är en
            ändrad inriktning från Folkpartiets sida. I så fall är ni välkomna
            in i den tradition som har byggt Sverige starkt som forskningsnation
            - tilliten till forskarsamhället, resurser för grundforskning.
          </note>
          <note>
            Däremot blir jag orolig när jag ser den konkreta politiken, när
            Folkpartiet vill spara relativt dramatiskt på grundforskningens
            högborg, Vetenskapsrådet, som styrs av forskarna själva, där man
            värderar varandras ansökningar, lägger en hög kvalitetsribba,
            men där det är kvalitet bedömd av forskarna själva som vinner.
            Det tycker jag är själva sinnebilden för forskningens frihet.
            Där vill Folkpartiet skära ned mycket kraftigt. Det första steget
            är 250 miljoner. Nästa steg är upp till 500 miljoner. Det är en
            mycket kraftig nedskärning av grundforskningen i Sverige.
          </note>
          <note>
            Men om detta inlägg från Ulf Nilsson, som jag tyckte var lovande,
            är inledningen på en annan politik så säger jag välkommen in i
            den grupp som verkligen ser fri grundforskning som alldeles avgörande.
          </note>
          <note>
            Det är också min ambition när det gäller EU:s forskningspolitik
            att bedriva ett arbete, inte minst ett opinionsmässigt arbete,
            för att sakta men säkert se till att vända den skuta som EU:s
            forskningspolitik har varit ända sedan Romfördraget, väldigt inriktad
            in mot det tillämpade och det näringslivsnära.
          </note>
          <note>
            Jag tror att europeisk gemensam forskning i form av ramprogram
            skulle vinna väldigt mycket på att bli mer forskarstyrd. Och om
            Ulf Nilsson som en första folkpartist på länge faktiskt börjar
            inse att forskarstyre är viktigt så är han i så fall välkommen.
            Men jag är inte säker på att han har hela sitt parti med sig.
            Då krävs det att vi börjar ett ordentligt opinionsbildningsarbete
            för att sträva efter att också andra länders beslutsfattare och
            inte minst forskare vill ha detta.
          </note>
          <note>
            Min vision för framtiden när det gäller europeisk forskning är
            en europeisk motsvarighet till Vetenskapsrådet, som är forskarstyrt
            och använder resurser till grundforskning, tillsammans med en
            europeisk motsvarighet till Vinova, som vi nu också har bildat
            i vår nya stora omorganisation i Sverige. Vinova sysslar med det
            mer näringslivsnära, som ju är en viktig del av EU:s tradition,
            och den har sin plats.
          </note>
          <note>
            Men ett starkt inflytande av forskarna själva i ett europeiskt
            forskningsråd kräver ett mycket gediget arbete. Det är jag villig
            att ställa upp med. Jag hoppas att Ulf Nilsson kan stödja detta.
          </note>
          <note>
            Yvonne Anderssons viktiga fråga tycker jag att jag har besvarat
            rejält i interpellationssvaret. Tre remissomgångar, inte när allt
            har varit färdigt utan i mycket god tid innan någonting har varit
            färdigt, många konferenser, mycket inhämtande av synpunkter. Näringsliv
            och forskarsamhälle har varit med. Det har styrkt mig i den principiella
            uppfattning som jag nu har givit till känna. Det finns nog ingen
            process som har varit så väl genomarbetad som denna när det gäller
            europeisk forskningspolitik.
          </note>
          <note type="speaker">
            Anf. 32 ULF NILSSON (fp):
          </note>
          <note>
            Fru talman! Thomas Östros har rätt i att det finns skillnader
            mellan socialdemokratisk och folkpartistisk forskningspolitik.
            Jag tänker på två skillnader som är aktuella i dag. För det första
            har vi folkpartister när det gäller anslag till forskning anslagit
            närmare 2
          </note>
          <note>
            miljarder mer till forskning och forskarutbildning i vår budget
            än regeringen för den närmaste treårsperioden.
          </note>
          <note>
            För det andra vill vi lägga betydligt mer pengar än regeringen
            på fakulteterna och vetenskapsområdena ute på universiteten och
            högskolorna. Det är därför jag inte riktigt får det att gå ihop
            - även om det egentligen inte är dagens debattämne - hur Thomas
          </note>
          <note>
            Östros konkret vill öka den fria forskningen när pengarna läggs
            på en högre nivå som inte forskarna helt och hållet styr över
            själva i stället för att läggas direkt hos forskarna. Mer pengar
            direkt till forskarna och mer pengar till forskningen över huvud
            taget!
          </note>
          <note>
            Men nu diskuterar vi Europeiska unionen. Det som Thomas Östros
            tog upp när det gäller ett europeiskt forskningsråd var intressant.
            Jag tror nämligen att Sverige borde driva två huvudspår i EU:s
            forskningspolitik. Det ena är helt enkelt att minska EU:s forskningsbudget
            så att forskarna i Sverige och i de andra medlemsländerna kan
            få mer pengar att bestämma över själva. Hur kraftig den sänkningen
            ska vara är naturligtvis någonting som får prövas och diskuteras.
          </note>
          <note>
            Det andra är just att utveckla ett europeiskt forskningsråd som
            får fördela EU:s forskningspengar i stället för att politiker
            och byråkrater ska styra utvecklingen. Det tänker vi folkpartister
            driva. Jag ser fram emot att få höra om utbildningsministern följer
            upp det han har sagt i dag, att han kan tänka sig börja driva
            detta som ett svenskt förslag i förhandlingarna med medlemsländerna.
          </note>
          <note>
            Fru talman! Professor Sverker Gustavsson ställde i Upsala Nya
            Tidning i går frågan varför de amerikanska universiteten når så
            mycket bättre forskningsresultat än de europeiska. Europa borde
            ju ha lika goda förutsättningar. Det finns, konstaterar han, en
            avgörande skillnad mellan europeisk och amerikansk forskning.
            I USA är universiteten fria i sin forskning, men i Europa styrs
            forskningen i stor utsträckning av politiker och byråkrater.
          </note>
          <note>
            Det är just detta som jag tror är ett grundläggande tankefel
            när europeiska politiker bestämmer sig för att ta upp tävlan i
            forskningspolitiken med USA. Vi borde ha lärt oss av historien.
            Samhällen som har gett forskarna stort svängrum och stor frihet
            har nått bra resultat. I samhällen där forskningen styrts av politiska
            ideologier, religion eller ensidig marknadsstyrning har forskningen
            stagnerat. Därför är jag fortfarande väldigt intresserad av att
            höra hur Thomas Östros med konkreta förslag vill leva upp till
            det han säger sig värna om, den fria forskningen, både i den svenska
            och den europeiska forskningspolitiken.
          </note>
          <note type="speaker">
            Anf. 33 YVONNE ANDERSSON (kd):
          </note>
          <note>
            Fru talman! Det blir en lite konstig debatt i dag eftersom det
            delvis rör sig om olika frågor. Jag ska försöka vara konkret när
            det gäller de här frågorna.
          </note>
          <note>
            Jag tycker inte att utbildningsministern har svarat på det som
            jag efterfrågar. Vilka styr ramarna till det sjätte ramprogrammet?
            Vi börjar med den frågan.
          </note>
          <note>
            Vilka är det som har styrt de ramarna?
          </note>
          <note>
            Har ministern själv delegation på att konstruera ramarna till
            den europeiska forskningen? Var finns den demokratiska processen?
            Det finns ett remissförfarande, javisst, men hur kan jag som politiker
            och förtroendevald följa att remissvaren har beaktats?
          </note>
          <note>
            Finns det någon dokumentation som så att säga beskriver processen
            från ax till limpa? Vem är det som beslutar om strategier och
            visioner? Vem har ansvar för fördelningen mellan de olika områdena?
            Vilka utvärderar processen?
          </note>
          <note>
            Den här stora beskrivningen har jag inte fått under min tid som
            riksdagsledamot i utbildningsutskottet.
          </note>
          <note>
            Detta är ungefär lika mycket pengar som de vi tittar på mer eller
            mindre öre för öre för att se hur det går.
          </note>
          <note>
            Jag vill se hela den processen. Jag tycker att det är väsentligt
            för att man ska kunna följa med.
          </note>
          <note>
            Jag är inte tveksam till att människor som har varit på konferenser,
            branschorganisationer och sådant har sagt någonting. Men det sägs
            väldigt mycket. Var inflytandet sedan läggs är det som är intressant,
            var vi kan följa den här processen.
          </note>
          <note>
            Anf. 34 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Det är viktiga frågor som Yvonne
          </note>
          <note>
            Andersson ställer. Det handlar naturligtvis om en process, där
            Yvonne Andersson också har varit delaktig, som berör Sveriges
            riksdag, Sveriges regering,
          </note>
          <note>
            EU-parlamentet, ministerrådet, forskarsamhället i
          </note>
          <note>
            Sverige och i EU, näringslivet i Sverige och i EU.
          </note>
          <note>
            Det är naturligtvis en sak vilka diskussioner som förs med olika
            typer av organisationer som representerar forskare och näringsliv
            och en annan sak vilka diskussioner som förs i de beslutande församlingarna.
          </note>
          <note>
            EU-nämnden i Sverige har en mycket viktig roll. Inga steg har
            tagits utan att EU-nämnden har varit inkopplad. Utbildningsutskottet
            har en mycket viktig roll. Där har jag ett flertal gånger varit
            och resonerat om vilka inriktningar Sverige har.
          </note>
          <note>
            Men Yvonne Andersson känner väl till att det är en sak vilken
            inriktning vi bestämmer här, sedan vidtar också den förhandling
            som måste ske med 14
          </note>
          <note>
            andra medlemsländer. Det sker i ministerrådet. Ministerrådet
            beslutar vilken uppfattning de 15 olika regeringarna har. Sverige
            förhandlar sedan med EU-
          </note>
          <note>
            parlamentet som har skaffat sig en uppfattning bland de 15 länder
            som representeras i EU-parlamentet för att sedan förlikas i en
            gemensam slutsats.
          </note>
          <note>
            Det är klart att det är en process det handlar om.
          </note>
          <note>
            Vi från regeringens sida har varit mycket noga med att föra de
            resonemangen inte minst med EU-
          </note>
          <note>
            nämnden för varje steg vi har tagit. Vi har också haft
          </note>
          <note>
            EU-nämndens stöd.
          </note>
          <note>
            Det är klart att när det till sist kommer till förhandlingar
            om summor är det ministerrådet och EU-
          </note>
          <note>
            parlamentet som hamnar i den sista typen av förhandlingar. Det
            är precis på samma sätt som med all
          </note>
          <note>
            EU-politik när det handlar om budgetmedel.
          </note>
          <note>
            Där känner jag mig trygg i att vi i Sverige har haft en ambitiös
            och bra process där vi också involverat forskarsamhället tydligt.
            Det gör mig väldigt trygg i min principiella uppfattning att vi
            ska driva på ännu hårdare mot grundforskning och mot ökat forskarinflytande
            inom EU:s forskningspolitik. Det har varit
          </note>
          <note>
            Sveriges profilfråga under den ministerperiod som jag har varit
            ansvarig. Jag räknar med att vi måste få med oss de andra medlemsländerna,
            inte minst forskarna själva så att de sätter press på sina regeringar.
          </note>
          <note>
            Fri forskning är helt avgörande. Jag skulle önska att Ulf Nilsson
            förstod att det inte handlar om stiftelser när man vill försvara
            fri forskning. Fri forskning handlar framför allt inte om att
            hitta på lösningar av det slag som gjordes sist när Ulf Nilsson
            hade inflytande över forskningspolitiken, vilket begränsade möjligheten
            för forskarna att få inflytande. Fri forskning handlar om att
            medlen ska bestämmas av forskarna själva. Därför blir Ulf Nilssons
            idé udda på hemmaplan, när han påstår att det blir mer fri forskning
            om resurserna till Vetenskapsrådet minskas. Det är Ulf Nilsson
            tämligen ensam om att tycka.
          </note>
          <note>
            Vetenskapsrådet får en halv miljard mer i ökade resurser under
            denna period. Rådet bör stå först för att få ökade resurser även
            de kommande åren. Det är inspirerat av den starka ställning som
            en forskarstyrd forskningsfinansiering kan ha i USA och vilka
            fina resultat det kan ge.
          </note>
          <note>
            På samma sätt är det en högst udda ståndpunkt från Ulf Nilsson
            att vi ska sträva efter att minska
          </note>
          <note>
            EU:s pengar till forskning. De pengarna går i så fall till jordbrukspolitik
            eller någon annan strukturfond.
          </note>
          <note>
            Ska vi aktivt verka för att minska EU:s pengar till forskning
            i stället för att verka för ökat forskarstyre och ökad fri grundforskning?
            Jag är stolt över att vi är duktiga i Sverige på att ta till oss
            medlen. Vi tillhör en av Europas starkaste forskningsnationer.
          </note>
          <note>
            Det är inte heller riktigt som Ulf Nilsson säger att
          </note>
          <note>
            Sverige har minskat sina statliga anslag till forskning mer än
            något annat EU-land. Det handlar om försvarsforskningen, Ulf Nilsson.
            Det handlar om JAS.
          </note>
          <note>
            JAS-planet är i många stycken färdigutvecklat, och det flyger.
            Blanda inte ihop det med svensk grundforskning.
          </note>
          <note type="speaker">
            Anf. 35 ULF NILSSON (fp):
          </note>
          <note>
            Fru talman! Thomas Östros säger att fri forskning är när forskarna
            får bestämma själva. Det är precis det som Folkpartiets förslag
            när det gäller svensk forskningspolitik går ut på, dvs. ge mera
            pengar direkt till forskarna på universitet och högskolor att
            bestämma över. Det är precis samma tankar som ligger bakom resonemanget
            om att minska EU:s forskningsbudget.
          </note>
          <note>
            Om det skulle vara möjligt att förändra något i detta skede,
            handlar det inte om att föra över pengar till jordbrukspolitiken
            utan till medlemsländerna för att användas av forskarna.
          </note>
          <note>
            Thomas Östros driver i Sverige - och det står tydligt skrivet
            i en proposition - att andelen pengar som går direkt till universiteten
            ska minska. Det är inte förenligt med det vackra talet om fri
            forskning.
          </note>
          <note>
            Men faktum kvarstår när det gäller EU som vi diskuterar i dag,
            att Europeiska unionen håller med hjälp av sjätte ramprogrammet
            på att skaffa sig en omfattande forskningspolitik. Det innebär
            först och främst en centralisering av makten över forskningspolitiken.
            Det är en centralisering från Sverige som land men också en centralisering
            som går ut över forskarna. Det allt större ekonomiska omfånget
            i unionens budget är ett utslag av detta, och det gäller även
            de allt mera uttalade ambitionerna att centralstyra. Samordning
            och kraftsamling är ett annat uttryck för detta.
          </note>
          <note>
            Det är min övertygelse att forskning även i framtiden ska vara
            en fråga som i första hand ska hanteras på medlemsstatsnivå, samtidigt
            som vi ska vara öppna för utbyte och samarbete.
          </note>
          <note>
            Jag noterar som positivt i debatten i dag en försiktig öppning
            till tanken att starta ett europeiskt forskningsråd. Jag känner
            ändå inte riktigt att Thomas
          </note>
          <note>
            Östros vill diskutera grunden till problemen för den fria forskningen
            inom EU.
          </note>
          <note type="speaker">
            Anf. 36 YVONNE ANDERSSON (kd):
          </note>
          <note>
            Fru talman! Vi har från utbildningsutskottets sida efterfrågat
            information, Thomas Östros. Det har, såvitt jag känner till, inte
            funnits något beslutsunderlag. EU-nämnden har informerats om vilka
            ramar som har lagts fast och hur pengarna ska fördelas, men inte
            heller där har jag funnit att det har varit fråga om beslutsunderlag.
            Om vi i kammaren får underlag för att fatta beslut om treåriga
            strategier för svensk forskning, och man sedan lägger fram från
            svensk sida ett tyckande om hur femårsplanerna ska vara när det
            gäller det sjätte ramprogrammet, är det inte oväsentligt att vi
            får vara med och bestämma och göra vår röst hörd i det strategiska
            arbete som gör att vi binder upp oss två år efter det beslut som
            har fattats i kammaren för svensk forskning har löpt ut.
          </note>
          <note>
            Det är i denna del som vi vill vara med och finnas till som informatörer
            och ta in information från andra, t.ex. branschorganisationer
            eller de universitet och högskolor som i dag inte anser att de
            har fått göra sina röster hörda i fråga om Sveriges intressen
            i utarbetandet och utvecklandet av sjätte ramprogrammet.
          </note>
          <note>
            Jag ser fram emot att vi får mer insyn, uppföljning, utvärdering
            och möjligheter till att ta ställning i fråga om de pengarna.
          </note>
          <note>
            Anf. 37 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Ulf Nilssons synpunkter om forskningspolitiken ter
            sig onekligen väldigt udda. Det ska gärna finnas forskningsstiftelser
            som forskarna inte har ett dugg inflytande över, som utser sig
            själva i styrelserna, såsom de bidrog till för några år sedan,
            helt utan forskarstyre. Sedan ska det gärna finnas fakultetsmedel,
            men det ska absolut inte finnas forskningsråd.
          </note>
          <note>
            Det är lite grann höjdpunkten i den Tage Erlanderska traditionen
            att inse att forskningsråd styrda av forskarna själva, där man
            värderar i konkurrens de olika forskningsansökningarna, där forskarna
            själva på grundval av kvalitet bedömer vad som ska komma fram,
            driver utvecklingen framåt på fakulteterna.
          </note>
          <note>
            Självklart ska det vara rejäla fakultetsanslag, men det är en
            väldigt udda ståndpunkt att säga att forskarstyrda forskningsråd
            i sig är ett hot mot forskningens frihet och att ett minskande
            av resurserna till Vetenskapsrådet ökar forskningens frihet. Det
            tror jag inte forskarsamhället ställer upp på.
          </note>
          <note>
            Jag vill snarare se att vi fortsätter att satsa ordentligt på
            Vetenskapsrådet i framtiden. Det är viktigt för svensk forsknings
            kvalitet och internationella ställning.
          </note>
          <note>
            Det har också framförts en udda ståndpunkt när det gäller EU-politiken.
            Vi ska nu utvidga EU. Det kommer att bli en strid på kniven om
            framtidens resurser, där sådant som jordbrukspolitik - som har
            varit EU:s kärna så länge - kommer att slåss för att behålla sin
            andel.
          </note>
          <note>
            Ulf Nilsson idé är att vi ska säga att vi aktivt ska verka för
            att dra ned på just forskning, där vi vill att det ska finnas
            en vital verksamhet, och i stället låta andra verksamheter expandera.
            Det vore synd.
          </note>
          <note>
            Jag tror på ett europeiskt forskningsråd i framtiden. Vår vetenskapliga
            rådgivare i regeringen, Hans
          </note>
          <note>
            Wigzell, har uttryckt detta i senaste numret av tidskriften Science.
            Jag ställer mig fullt bakom den idén.
          </note>
          <note>
            Det kan bli en utveckling som, om den stöds av EU-
          </note>
          <note>
            länderna, vilket är ett villkor, kan stärka europeisk forskning
            i framtiden.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2001/02:118 om den nya lärarutbildningens
            kvalitet
          </note>
          <note>
            Anf. 38 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Ulf Nilsson har frågat vilka åtgärder jag avser att
            vidta för att dels följa upp den nya lärarutbildningen, dels garantera
            att det allmänna utbildningsområdet får ett lämpligt innehåll
            för olika inriktningar av lärarutbildningen.
          </note>
          <note>
            Lärarutbildningen reformeras nu med brett stöd av bl.a. lärarnas
            fackliga organisationer, och dess första termin är just avslutad.
            Reformen av lärarutbildningen vilar på tre viktiga grundstenar:
            djupa ämneskunskaper, kraftigt förstärkt forskning kring lärande
            och en gedigen utbildningsvetenskaplig grund formad av tät samverkan
            med skola, förskola och övriga verksamheter.
          </note>
          <note>
            Djupa ämneskunskaper är basen för lärarutbildningen. För t.ex.
            en gymnasielärare i svenska och samhällskunskap krävs studier
            under 5 ½ år, vilket gör denna utbildning till en av de längre
            grundläggande högskoleutbildningarna i vårt land.
          </note>
          <note>
            I reformeringen av lärarutbildningen ligger en kraftig förstärkning
            av forskningen inom utbildningsvetenskap såväl organisatoriskt
            som resursmässigt.
          </note>
          <note>
            Denna förstärkning avses bidra till att råda bot på dagens situation
            med för få disputerade lärare i såväl lärarutbildningen som i
            skolan.
          </note>
          <note>
            En bärande tanke i den förnyade lärarutbildningen är att alla
            som arbetar som lärare, från förskolan till vuxenutbildningen,
            behöver kunskaper om barns och vuxnas behov, utveckling och inlärning.
            Det innebär att alla som utbildar sig till lärare bör få kunskaper
            om detta. Det allmänna utbildningsområdet är avsett att ge alla
            lärare en relevant referensram för sitt framtida arbete, med betoning
            på kunskaper och färdigheter som är relevanta för det framtida
            yrket. I det allmänna utbildningsområdet ska också ingå kunskaper
            kopplade till de olika inriktningarna inom lärarutbildningen.
            Det allmänna utbildningsområdet förutsätts därför organiseras
            så att det fördelas över en längre period av utbildningen.
          </note>
          <note>
            Även om vi, som Ulf Nilsson påpekar, har en lärarexamen med inriktningar
            mot olika åldersgrupper av elever eller mot olika ämnen, förutsätter
            jag att den verksamhetsförlagda delen av utbildningen som ligger
            i det allmänna utbildningsområdet är relevant för den inriktning
            av lärarutbildningen som studenten har valt. Det åligger högskolan
            att tillsammans med den skola där den verksamhetsförlagda delen
            av utbildningen förläggs skapa ett verklighetsförankrat samband
            mellan studier och framtida yrkesroll.
          </note>
          <note>
            Den svenska högskolan kännetecknas i dag av ett förhållandevis
            decentraliserat beslutsfattande. Det innebär bl.a. att det är
            det enskilda lärosätet som ansvarar för utbildningens uppläggning
            och för genomförandet av utbildningen, inklusive de verksamhetsförlagda
            delarna av utbildningen samt för examinationen. Bestämmelser i
            högskoleförordningen anger vilka krav som ska vara uppfyllda för
            att studenten ska få examen, medan Högskoleverket beslutar vid
            vilka lärosäten som examen får avläggas.
          </note>
          <note>
            Högskoleverket har i uppdrag att systematiskt utvärdera all högskoleutbildning.
            Denna återkommande utvärdering av alla program, kurser och ämnen,
            som är ett viktigt led i regeringens politik för att höja kvaliteten
            i den högre utbildningen, genomförs tillsammans med företrädare
            för den akademiska världen, avnämare, studenter och yrkesverksamma.
            Vid brister i utbildningarnas kvalitet får Högskoleverket besluta
            om att dra in examensrätten.
          </note>
          <note>
            I Högskoleverkets uppdrag att kontinuerligt följa upp alla högskoleutbildningar
            ingår också beträffande t.ex. lärarutbildningen att bedöma effekterna
            av det allmänna utbildningsområdets struktur och innehåll för
            att nå lärarexamens mål. Jag förutsätter att verket härvid följer
            vad som sades om det allmänna utbildningsområdet i propositionen
            En förnyad lärarutbildning (prop. 1999/2000:135). Skulle verket
            finna att den oro Ulf Nilsson uttrycker är berättigad, förutsätter
            jag att verket vidtar lämpliga åtgärder.
          </note>
          <note>
            Regeringen har tidigare förklarat att det är synnerligen viktigt
            att följa upp beslutet om och genomförandet av lärarutbildningsreformen.
            Redan i propositionen En förnyad lärarutbildning angav därför
            regeringen att den avser att utvärdera genomförandet av reformen
            och att detta ska ske efter tre år. Denna tidpunkt är satt med
            hänsyn till den tid som det tar att genomföra en omgång av lärarutbildningen.
            I denna utvärdering kommer bl.a. högskolans måluppfyllelse att
            bedömas liksom också det allmänna utbildningsområdets roll för
            att nå lärarutbildningens mål.
          </note>
          <note type="speaker">
            Anf. 39 ULF NILSSON (fp):
          </note>
          <note>
            Fru talman! Jag vill tacka den nye skolministern för svaret.
          </note>
          <note>
            Samtidigt vill jag hälsa Thomas Östros välkommen till debatten
            om svenska skolan, gymnasieskolan, grundskolan och förskolan.
            Det finns mycket att diskutera.
          </note>
          <note>
            Min interpellation föranleddes av negativa rapporter om hur den
            nya lärarutbildningen utformas.
          </note>
          <note>
            Skolministern svarar mig att han förutsätter att tankegångarna
            i regeringens proposition förverkligas och att han förutsätter
            att Högskoleverket kommer att följa utvecklingen.
          </note>
          <note>
            Min fråga till ministern gällde om det inte redan i dag finns
            en mycket stor anledning till bekymmer.
          </note>
          <note>
            Redan den 18 oktober kunde vi läsa i Sydsvenska
          </note>
          <note>
            Dagbladet att mattelärare fick ägna höstens praktik åt förskolan.
            Det var blivande mattelärare på Malmö lärarhögskola. Flera studenter
            uttalade sig och uttryckte sin stora besvikelse över den nya utbildningen.
          </note>
          <note>
            Det är naturligtvis viktigt för alla yrkesgrupper att veta vad
            som händer och hur det går till på en förskola, men det kan inte
            vara meningsfullt att ägna flera veckor åt praktik där om man
            ska bli gymnasielärare. Det är trots allt en mycket stor skillnad
            mellan att arbeta med små barns språkutveckling och att undervisa
            i matte på gymnasiet.
          </note>
          <note>
            Folkpartiet röstade i riksdagen emot den nya lärarutbildningen
            med motiveringen att ämneskunskaperna skulle försvagas, men också
            bl.a. därför att grundskolelärare inte skulle få tillräcklig undervisning
            i barns språkinlärning.
          </note>
          <note>
            Jag vet att Thomas Östros som ny skolminister har talat mycket
            om att kunskapsmålet i skola och utbildning ska lyftas fram, och
            därför tycker jag att just lärarnas kunskaper är ett lämpligt
            ämne för debatt. Vad vi hittills sett av den nya lärarutbildningen
            tyder inte på att kunskapsmålet sätts högt. Jag skulle vilja höra
            lite mer i följande inlägg av Thomas Östros om hur han vill översätta
            kunskapsmålet på lärarutbildningen.
          </note>
          <note>
            I den nya lärarutbildningen ska alla blivande lärare läsa ett
            s.k. allmänt utbildningsblock på tre terminer. Eftersom studenterna
            kan börja den nya lärarutbildningen utan att ha bestämt sig för
            en inriktning finns det en uppenbar risk att det allmänna utbildningsområdet
            läggs först i utbildningen. Då är naturligtvis risken stor att
            de första terminerna blir utsuddade och konturlösa.
          </note>
          <note>
            Jag har via riksdagens utredningstjänst tagit reda på om man
            läser just på det här sättet och fått reda på att man gör det
            i Malmö och i Stockholm och att fler lärarhögskolor planerar att
            göra på samma sätt. I
          </note>
          <note>
            åtminstone Stockholm är det dessutom möjligt att läsa alla tre
            terminerna i början av utbildningen.
          </note>
          <note>
            Det är lätt att föreställa sig hur dålig en sådan utbildning
            blir. Gymnasielärare och lärare för grundskolans första år har
            väldigt olika uppgifter, var för sig lika viktiga. Att ägna tre
            terminer åt studier utan att få börja specialisera sig kan inte
            vara något annat än ett enormt slöseri med tid. Dessutom har jag
            från olika håll fått rapporter om jätteproblem att ordna praktikplatser
            för den nya lärarutbildningen.
          </note>
          <note>
            Fru talman! Folkpartiet vill riva upp den nya lärarutbildningen
            - det säger vi ärligt - om vi får vara med och bestämma efter
            valet. Men även om skolministern fortfarande tror på sin lärarutbildning
            borde de här första rapporterna vara så negativa att han övervägde
            åtgärder. Är det meningsfullt att blivande gymnasielärare ägnar
            studietid åt att byta blöjor? Är det bra att fler lärarhögskolor
            lägger tre terminer utan ämnesspecialisering i början av utbildningen?
          </note>
          <note>
            Anf. 40 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Visserligen tycker jag att det kan vara bra för alla
            att lära sig byta blöjor, småbarnsförälder som jag är. Men jag
            tror att jag och Ulf Nilsson delar uppfattningen att det är självklart
            att praktiken, den verksamhetsförlagda delen av utbildningen,
            ska vara relevant för den utbildningsinriktning man har valt.
          </note>
          <note>
            Därför bad jag mina tjänstemän höra sig för om just det exempel
            som Ulf Nilsson framförde, och det besked jag har fått är att
            ingen student med intresseinriktning mot gymnasieskolan har placerats
            i förskola för den verksamhetsförlagda delen av utbildningen.
          </note>
          <note>
            Skulle det vara så menar jag att det vore alldeles bort i tok.
            Detta är det besked jag har fått.
          </note>
          <note>
            Så här skulle vi kunna göra, Ulf Nilsson. Vi skulle kunna gå
            in i olika utbildningar och resonera t.ex. om det är vettigt att
            en lärare på civilingenjörsutbildningen använder sig av ett visst
            grepp eller om läkarutbildningen i en delkurs på tre poäng ska
            använda sig av en viss typ av pedagogik. Jag tycker att vi gott
            kan göra det. Men glöm inte att ansvaret för vetenskapligt grundad
            utbildning också måste finnas där det bör ligga, dvs. på högskolan.
          </note>
          <note>
            I tidigare debatter har Ulf Nilsson haft synpunkter på vilka
            studenter som fått dispens och fått en särskild antagningsordning
            vid en särskild högskola och en särskild inriktning, och nu kommer
            detta. Jag tror inte att det är vettigt.
          </note>
          <note>
            Det är Högskoleverket som har uppgiften från riksdagen att se
            till att utvärdera, tufft och genomgående, kvaliteten i våra högskoleutbildningar.
            Det ska de göra genom att samla den bästa av expertis, av lärare,
            forskare och studenter, och granska utbildningarna hårt. Vi kan
            naturligtvis diskutera olika enskildheter, men vi kan inte tro
            att vi i riksdagen är bättre på att utvärdera kvaliteten än vetenskapsmännen
            är. Ha respekt också för högskolan!
          </note>
          <note>
            Tillräckligt oroad blev jag för att känna mig tvungen att ta
            reda på om det var på detta sätt, och det besked jag fick var
            att det inte var någon gymnasielärarstudent på förskolan.
          </note>
          <note>
            Folkpartiet har använt en hel del tid åt att ifrågasätta den
            nya lärarutbildningen. Det är bra, för det behöver vi verkligen
            en diskussion om. Jag ser den som väldigt viktig. Det är ett trendbrott
            när det gäller att få en vetenskaplig grund för lärarutbildningen,
            genom stora forskningsinsatser, genom att se till att lärarutbildningen
            blir som en utbildning bland andra i högskolan, förbereder för
            forskning, öppnar möjligheter för forskarutbildning när man har
            gått igenom en lärarutbildning och bryter det gamla arvet som
            har gjort att man aldrig har blivit en integrerad del av högskolan.
            I stället ska man se att det blir en vanlig högskoleutbildning.
            Det är ett väldigt viktigt steg.
          </note>
          <note>
            Sedan är det naturligtvis viktigt att det i lärarutbildningar,
            liksom det är i sjuksköterskeutbildningar och andra utbildningar
            som ha väldigt konkret koppling till en vardaglig verksamhet,
            finns en bra arbetsplatsförlagd del, där man finns och lär också
            i arbetet.
          </note>
          <note>
            Det är centralt om vi ska få goda lärare i framtiden.
          </note>
          <note>
            Man får de teoretiska kunskaperna - en gedigen vetenskaplig grund
            och djupa ämneskunskaper - men också en kontakt med vardagen som
            lärare. Man ska kunna ta med sig den kontakten tillbaks in i högskolan
            när man fortsätter sin utbildning, för att diskutera teori och
            praktik.
          </note>
          <note>
            Jag tror också att det är väldigt väsentligt att alla lärare
            får en gedigen grund när det gäller att förstå barns och ungdomars
            utveckling och specialpedagogikens landvinningar. Det är väldigt
            viktigt för alla lärare i dag att ha goda kunskaper om detta,
            så att de på bästa sätt ska kunna hjälpa eleverna.
          </note>
          <note>
            Därför känner jag mig väldigt glad och stolt över den lärarutbildning
            som vi har genomfört. Jag förutsätter att Högskoleverket följer
            detta mycket noggrant, utvärderar och kommer med tydlig kritik
            om det inte fungerar, precis som när det gäller civilingenjörsutbildningen,
            läkarutbildningen och alla andra viktiga utbildningar vi har i
            högskolan.
          </note>
          <note type="speaker">
            Anf. 41 ULF NILSSON (fp):
          </note>
          <note>
            Fru talman! Som jag sade är det naturligtvis väldigt bra för
            alla människor, oavsett ålder och kön, att lära sig byta blöjor
            och handskas med små barn, men det är inte det den dyra studietiden
            ska användas till.
          </note>
          <note>
            Vad gäller detta exempel står uppgift mot uppgift.
          </note>
          <note>
            Flera studenter på Malmö lärarhögskola uttalade sig i en tidningsartikel
            från den 18 oktober. Jag har även fått uppgiften muntligt från
            andra.
          </note>
          <note>
            Men det är inte bara detta extremfall som visar på svårigheterna.
            Problemen är att man som lärarstuderande kan påbörja dessa tre
            terminer, som nu går under namnet Allmänt utbildningsområde, utan
            att ha bestämt sig för inriktning och utan att ha avgjort om man
            vill jobba med mindre barn eller på gymnasiet eller grundskolans
            senare del. Det leder med nödvändighet till att dessa tre terminer
            riskerar att bli väldigt utslätade och innehållslösa.
          </note>
          <note>
            Det är det jag tycker är grundfelet med den nya lärarutbildningen.
            Man tar för oseriöst på behovet av specialkunskaper. Man tar inte
            tillräckligt allvarligt på det behov av kunskaper om barns läsutveckling
            som lärare i förskolan och på f.d. lågstadiet har. Man ser inte
            tillräckligt seriöst på behovet av rejäla ämneskunskaper för ämneslärarna.
          </note>
          <note>
            Oavsett om man lyckas ordna praktikplats eller inte är själva
            grundtanken att tre gemensamma terminer, som är möjliga att lägga
            i början av utbildningen, är slöseri med tid.
          </note>
          <note>
            Thomas Östros talar om behovet av djupa ämneskunskaper. Sanningen
            är - jag tycker att det blir mer och mer uppenbart - att den nya
            lärarutbildningen ger sämre ämneskunskaper för ämneslärare. Man
            kan räkna. Det är färre akademiska poäng i ämnena.
          </note>
          <note>
            Dessutom kommer alltfler uppgifter om att den akademiska ämnesutbildningen
            för blivande lärare börjar separeras från vanliga ämneskurser
            som studenterna går på våra högskolor.
          </note>
          <note>
            Det är naturligtvis också djupt olyckligt om lärare ska ha sämre
            möjligheter att gå vidare med forskning och ämnesfördjupning än
            andra studenter i samma ämne.
          </note>
          <note>
            Sverige lider, som alla vet, av en stor lärarbrist.
          </note>
          <note>
            Det är alldeles för få som söker sig till lärarutbildningarna.
            Som förälder kan man inte längre räkna med att ens barn ska undervisas
            av en utbildad lärare, och därför är det viktigare än någonsin
            att lärarutbildningen verkligen är attraktiv för våra bästa och
            mest engagerade studenter.
          </note>
          <note>
            När det gäller den nya lärarutbildningen konstaterar jag att
            skolministern i dag inte tänker föreslå några åtgärder. Han förutsätter
            i stället att Högskoleverket vidtar lämpliga åtgärder om det visar
            sig att min oro för utbildningen är befogad.
          </note>
          <note>
            Jag anser att lärarutbildningens uppläggning är sådan att risken
            redan nu är minst sagt stor att utbildningen blir dålig. Därför
            hade jag naturligtvis blivit gladare om Thomas Östros hade sagt
            att han omedelbart ska skaffa sig kunskap om hur utbildningen
            utformas de första terminerna.
          </note>
          <note>
            När vi nu har fått en skolminister som har börjat använda ord
            som "kunskapsmål" och "gedigna ämneskunskaper" hade det varit
            intressant att se vad den nya socialdemokratiska terminologin
            i skolpolitiken innebär i verkligheten. Men än så länge har vi
            inte fått något konkret förslag till förändring av politiken.
          </note>
          <note>
            Anf. 42 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag anmäler mig som frivillig när det gäller att
            lära Ulf Nilsson att byta blöjor. Det behövs ingen som helst högskoleutbildning
            för detta. Har han tid ställer jag gärna upp.
          </note>
          <note>
            Den beskrivning av lärarutbildningen som Ulf
          </note>
          <note>
            Nilsson ger delas av väldigt få. Ta t.ex. de två stora lärarorganisationerna.
            Lärarnas Riksförbund - SA-
          </note>
          <note>
            CO-förbundet som traditionellt organiserar lärare som har gymnasiet
            som sitt huvudsakliga arbetsfält -
          </note>
          <note>
            säger så här: Styrkan i det förslag till ny lärarutbildning som
            lämnades ligger i att det på ett avgörande sätt bidrar till att
            göra läraryrket till en stark profession, byggd på en klart definierad
            vetenskaplig bas.
          </note>
          <note>
            Så säger Lärarnas Riksförbund. Lärarförbundet - det stora TCO-förbundet
            - säger så här: Tvärtemot vad som sägs av en del kritiker skärs
            tiden för ämnesstudier inte ned. Förslaget innebär i stället en
            betydligt större valfrihet för de studerande, där ämnesstudierna
            blir djupare än i dag och där specialiseringsmöjligheterna utökas.
          </note>
          <note>
            Jag tycker att det är väldigt viktigt. Det har varit väldigt
            viktigt för oss att se till att när det gäller den nya lärarutbildningen
            också föra en dialog med lärarna, för att se till att vi får en
            lärarutbildning som har gediget stöd i lärarprofessionen. Jag
            tror att en av de viktigaste framtidsfrågorna är att åter göra
            läraryrket till en mycket stark profession. Det ska vara en stark
            utbildningsgrund, och lärarna ska åtnjuta respekt.
          </note>
          <note>
            Lärare ska vara auktoriteter i vårt samhälle.
          </note>
          <note>
            Folkpartiet har kommit till en annan ståndpunkt, men det betyder
            nog inte att de så noga har gått in i just denna reform. Däremot
            är man väldigt noga med att gå in i högskolans verksamhet vad
            gäller just denna utbildning. Den akademiska friheten och respekten
            för professionen inom högskolorna finns inte riktigt när det gäller
            just denna utbildning. Det talar man annars vitt och brett om
            vid högtidliga sammanhang.
          </note>
          <note>
            Jag menar att det är väldigt viktigt att vi har den ordningen.
            Högskolorna skapar utbildning med den kunskap som finns, grundad
            på forskning. Vi ser till att vi har en organisation för kvalitetsgranskning,
            där likar bedömer likar - forskare bedömer forskare, lärare bedömer
            lärare - och studenterna involveras.
          </note>
          <note>
            Vi sätter ribban mycket högt när det gäller kvaliteten.
          </note>
          <note>
            Klarar man inte att hålla hög kvalitet blir man av med sitt examenstillstånd.
          </note>
          <note>
            Det är den reform vi gjorde bara för något år sedan som gör att
            Sverige har ett av Europas allra mest ambitiösa kvalitetsutvärderingssystem.
            Det styrs inte politiskt, utan det styrs av professionen och forskarna
            själva.
          </note>
          <note>
            Det är en väldigt viktig del i respekten för akademin, och det
            är en väldigt viktig del i att göra lärarutbildningen till en
            vanlig högskoleutbildning. Syftet är att integrera utbildningen
            i högskolan, så att forskningen blir basen och så att det blir
            naturligt för studenter att gå vidare till forskarutbildning.
          </note>
          <note>
            Vi bygger upp forskarskolor, som gör att vi får fler forskarstuderande
            bland dem som går lärarutbildningarna. Det är väldigt viktigt
            av flera skäl. Ett är att framtidens lärare finns på högskolorna
            - inom lärarutbildningarna. Det är viktigt att det finns en forskningsbakgrund
            och att andelen disputerade lärare ökar på lärarhögskolorna.
          </note>
          <note>
            Vi behöver också fler med den bakgrunden ute i skolorna. Vi behöver
            fler disputerade lärare som kanske också på deltid, om arbetsgivaren
            är klok, kan fortsätta sin koppling till forskning samtidigt som
            de bedriver verksamhet ute i skolan. På så vis utvecklar man skolarbetet
            och får in mer forskning också i det vardagliga skolarbetet. Det
            tycker jag att denna lärarutbildningsreform lägger en väldigt
            god grund för.
          </note>
          <note>
            Jag har stora förhoppningar när det gäller den nya lärarutbildningen.
            Vi har också antagit väldigt många fler studenter till lärarutbildningen.
            Det är en ökning med ungefär 15 %. Det finns ett stort intresse,
            trots att ungdomskullarna är små. De små ungdomskullarna har inte
            gjort att intresset för lärarutbildningen har minskat mer än intresset
            för någon annan utbildning.
          </note>
          <note>
            Lärarutbildningen har snarare stärkt sin relativa position.
          </note>
          <note>
            Vi utbildar framtidens lärare, som kommer att bli väldigt viktiga
            också när det gäller att höja kvaliteten i skolan.
          </note>
          <note type="speaker">
            Anf. 43 ULF NILSSON (fp):
          </note>
          <note>
            Fru talman! Jag får tacka för erbjudandet om en kurs i att byta
            blöjor. Just den kunskapen har jag faktiskt. Jag har gammal erfarenhet
            av det. Det var faktiskt heller inte mer än några veckor sedan
            jag bytte blöjor på ett litet barnbarn, så jag är inte helt okunnig
            på området.
          </note>
          <note>
            När det gäller lärarutbildningen räknar Thomas
          </note>
          <note>
            Östros upp lärarförbunden, som har kommit med en del positiva
            uttalanden. Det är lite kluvet. Vi vet att det är väldigt många
            i Lärarnas Riksförbund, och även många aktiva där, som är kritiska.
          </note>
          <note>
            Den positiva bilden av den nya lärarutbildningen var inte entydig.
            Universitet som Lunds universitet och Uppsala universitet varnade
            kraftigt för nedbantningen av de rent akademiska ämneskunskaperna
            och för det vi ser nu, nämligen att man börjar separera utbildningslinjerna,
            så att blivande mattelärare inte läser samma kurser som mattestudenter
            som ska ta en fil.kand.
          </note>
          <note>
            Det är en negativ utveckling, därför att det gör att läraryrket
            blir smalare rent akademiskt. Det är inte lika lätt att gå vidare
            i forskning och annat.
          </note>
          <note>
            Jag konstaterar att Thomas Östros inte vill vidta några åtgärder
            än när det gäller de orostecken som har kommit. I stället säger
            han att jag vill gå in och styra högskolans verksamhet, men det
            gör jag ju inte.
          </note>
          <note>
            Det gör inte vi i Folkpartiet, men vi går in och påvisar konsekvenserna
            av de nya riktlinjerna för lärarutbildningen, som har kommit i
            och med riksdagens beslut, som vi var emot. Och de konsekvenserna
            är negativa.
          </note>
          <note>
            Hittills har vi nämligen sett att de allra flesta lärarhögskolor
            arbetar precis på det sätt som regeringens företrädare här i riksdagen
            stod och sade att de inte skulle göra. I debatten sade man att
            det här allmänna området naturligtvis skulle göras relevant och
            läggas ut över terminerna, men så har det inte blivit, utan det
            ligger i början.
          </note>
          <note>
            Anf. 44 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Vi har genomfört en reform av lärarutbildningen.
            Äntligen, efter 25 år, får lärarutbildningen en vetenskaplig grund
            i form av en livskraftig forskning som integrerar lärarutbildningen
            i högskolan. Jag är alldeles övertygad om att det också kommer
            att stärka kvaliteten i våra lärarutbildningar.
          </note>
          <note>
            Lärarutbildningen är en viktig del av ett starkt universitet
            och en högskola.
          </note>
          <note>
            Detta har vi gjort med starkt stöd från lärarna själva, som menar
            att de får en förstärkning av det professionella innehållet i
            lärarutbildningen och en förstärkning av det vetenskapliga innehållet.
            På sikt kommer vi också att se konsekvensen av detta, eftersom
            vi också kommer att få fler lärare som har genomgått en forskarutbildning.
            Det tror jag i sig kommer att vara en välbehövlig stimulans när
            det gäller utvecklingen i skolan.
          </note>
          <note>
            Vi behöver lärare med gedigna ämneskunskaper.
          </note>
          <note>
            Det är också en viktig del av denna lärarutbildning.
          </note>
          <note>
            Vi behöver lärare som har goda kunskaper i pedagogik, inte minst
            i specialpedagogiken, som har gjort intressanta landvinningar
            under de senaste tio åren.
          </note>
          <note>
            Vi behöver lärare som förstår barns och ungdomars utveckling.
            Det behöver vi i hela fältet, inte minst i gymnasieskolan, som
            är en gymnasieskola för alla.
          </note>
          <note>
            Gymnasielärarna måste ha sin stabila grund när det gäller djupet
            i ämnet, insikt om barns och ungdomars utveckling och pedagogiska
            kunskaper.
          </note>
          <note>
            Det är så vi gör för att också gymnasieskolan ska kunna utvecklas
            och möta nya elevgrupper. Jag är alldeles övertygad om att vi
            har en lärarutbildning som i grunden kan bidra till att höja lärarnas
            status och till att vi får mer av forskningsresultat och mer av
            forskningskoppling. Jag är också övertygad om att vi kommer att
            kunna fortsätta att anta fler till lärarutbildningen, för det
            behövs i framtiden. Vi har ett stort generationsskifte framför
            oss inom läraryrket, och vi behöver få många unga begåvade att
            välja läraryrket i framtiden.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.24 på förslag av andre vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            11 § Svar på interpellation 2001/02:95 om gymnasiesärskoleelevers
            ekonomiska situation
          </note>
          <note>
            Anf. 45 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Erling Wälivaara har frågat mig vad jag avser att
            göra för att elever vid gymnasiesärskolan ska ges samma ekonomiska
            villkor som övriga gymnasieelever. Frågan är ställd mot bakgrund
            av att gymnasiesärskolan inte är en studiestödsberättigande utbildning.
          </note>
          <note>
            Inledningsvis vill jag tala om att det här är en fråga som är
            väl känd inom Utbildningsdepartementet.
          </note>
          <note>
            Erling Wälivaara förordar i sin interpellation att elever i gymnasiesärskolan
            ska ges samma ekonomiska villkor som övriga gymnasieelever. Men
            en sådan förändring, dvs. att gymnasiesärskolan inordnas i studiestödssystemet,
            kan komma att innebära en ekonomisk försämring för flera av dessa
            elever och deras familjer. Detta vore olyckligt. Frågan behöver
            därför belysas ytterligare.
          </note>
          <note>
            Jag avser därför att tillsätta en särskild utredare som ska se
            över frågan om studiestöd för elever i gymnasiesärskolan. Utbildningsdepartementet
            arbetar för närvarande med att färdigställa direktiven till en
            sådan utredning. Det är viktigt att vi får en mer djupgående analys
            av vilka ekonomiska konsekvenser olika ändringar får för dessa
            elevers finansiella situation även med hänsyn till andra familjepolitiska
            stöd.
          </note>
          <note>
            Först därefter är jag beredd att ta ställning i frågan.
          </note>
          <note>
            Min ambition är att direktiven ska beslutas inom den närmaste
            tiden.
          </note>
          <note type="speaker">
            Anf. 46 ERLING WÄLIVAARA (kd):
          </note>
          <note>
            Fru talman! Jag tackar utbildningsministern för svaret. Det är
            ett likalydande svar som utbildningsministern har levererat ett
            antal gånger tidigare, både vid muntliga frågestunder och i debatter
            om studiestödet.
          </note>
          <note>
            Frågan är på intet sätt ny utan väl känd för Utbildningsdepartementet,
            påpekar Thomas Östros i sitt svar. Det är för väl att frågan är
            väl känd. Men desto mer förvånande är då att ingenting gjorts
            för att förbättra de ekonomiska villkoren för särskoleelever.
          </note>
          <note>
            Det handlar egentligen om ungdomar med olika grad av funktionshinder.
            I många fall handlar det om människor som har svårt att göra sin
            röst hörd.
          </note>
          <note>
            Under de två senaste åren har studiestödet för studerande i den
            vanliga gymnasieskolan successivt förbättrats. Nivån på studiehjälpen
            har höjts, och tiden då studiehjälp, extra tillägg och inackorderingstillägg
            utbetalas har utökats från nio till tio månader per år. Det här
            är väldigt bra åtgärder. Det är sådana åtgärder som Kristdemokraterna
            har krävt under en lång tid i motioner och i olika debatter.
          </note>
          <note>
            Men vi är oroade över diskrimineringen av gymnasiesärskoleeleverna.
            Många av dessa har endast ett s.k. förlängt barnbidrag på 950
            kr per månad. Visserligen utgår detta bidrag under årets tolv
            månader, men en gymnasieelev vid särskolan kan inte heller få
            något extra tillägg avsett för studerande från familjer med svag
            ekonomi. Likaså kan inte en särskoleelev få det s.k. inackorderingstillägget.
          </note>
          <note>
            I jämförelse med en elev i den vanliga gymnasieskolan kan särskoleeleven
            i det värsta scenariot få
          </note>
          <note>
            26 000 kr mindre per år i ekonomiskt stöd. Detta är djupt orättvist
            och diskriminerande.
          </note>
          <note>
            Att sedan några särskoleelever har rätt till förtidspension eller
            sjukbidrag när de fyller 16 år får inte innebära att de som inte
            har dessa förmåner måste kvarstå i ett sämre ekonomiskt läge.
            Att förbättra för de sämst ställda behöver inte heller nödvändigtvis
            innebära att man försämrar för dem som i dag har sjukbidrag eller
            förtidspension. Kristdemokraterna efterlyser ett system som är
            rättvist och inte diskriminerar särskoleeleverna.
          </note>
          <note>
            Nu lovar utbildningsministern att tillsätta en utredare som ska
            se över frågan om studiestöd för elever i gymnasiesärskolan. Det
            är bra. Det tackar vi för. Men utbildningsministern uttrycker
            också en ambition om att direktiven ska beslutas "inom den närmaste
            tiden".
          </note>
          <note>
            Jag känner igen också det svaret. Jag har fått det flera gånger
            i tidigare debatter. Jag vill i dag fråga ministern: Vad menar
            ministern med "den närmaste tiden"?
          </note>
          <note>
            Det vore bra att få en definition på det. Och när kan utredningen
            beräknas tillsättas?
          </note>
          <note>
            Jag vill också fråga: Vore det inte lämpligt att ge det här uppdraget
            till den sittande gymnasiekommittén - bara som ett litet tips
            från oss kristdemokrater -
          </note>
          <note>
            för att höja tempot i frågan? Gymnasiekommittén har ju fått förlängd
            tid, fram till slutet av det här året, eftersom regeringen avser
            att komma med tilläggsdirektiv till utredningen.
          </note>
          <note>
            Jag är tacksam om jag får svar på de här frågorna.
          </note>
          <note>
            Anf. 47 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Också jag är tacksam för att interpellanten ställer
            den här frågan. Det är en viktig frågeställning. Vi arbetar med
            direktiv. Vi ska se till att belysa frågan ordentligt och se igenom
            olika möjliga alternativ för att skapa en bättre en bättre ordning
            och bättre villkor än vad som gäller nu och har gällt under många
            år.
          </note>
          <note>
            Det här är en fråga som behöver utredas och belysas. Det finns
            i dag en särbehandling av elever vid gymnasiesärskolan. Ett sådant
            exempel är att dessa elevers familjer inte kan söka det extra
            tillägget inom ramen för studiehjälpen. Det är dock inte en helt
            okomplicerad fråga att hitta en bra lösning, och därför är det
            viktigt att vi ordentligt ser igenom frågan.
          </note>
          <note>
            Om vi inordnar dessa studerande i det vanliga studiestödssystemet
            kan det både innebära en ekonomisk försämring för flera elever
            och få konsekvenser för andra samhällsstöd som utgår till den
            här gruppen av elever. Det är därför väldigt viktigt att vi får
            ett helhetsperspektiv på detta.
          </note>
          <note>
            Utredningen kommer att tillsättas inom kort. Det kan jag lugna
            Erling Wälivaara med. Det är med stora förväntningar jag ser fram
            emot den utredningens resultat. Något mer i sak kan jag inte säga
            förrän vi har fått just denna utrednings resultat på bordet.
          </note>
          <note type="speaker">
            Anf. 48 ERLING WÄLIVAARA (kd):
          </note>
          <note>
            Fru talman! Nu är det så att en del av eleverna vid gymnasiesärskolan
            har rätt till förtidspension eller sjukbidrag när de fyller 16
            år, som jag nämnde i mitt inledningsanförande. Men också det här
            systemet med förtidspension och sjukbidrag ändras från den 1
          </note>
          <note>
            januari 2003, enligt ett riksdagsbeslut med anledning av propositionen
            Sjukersättning och aktivitetsersättning i stället för förtidspension.
            Den här förändringen innebär en försämring för vissa särskoleelever.
            Enligt beslutet ges ungdomar med funktionshinder rätt till hel
            aktivitetsersättning i stället för förtidspension, men först från
            den 1 juli det år som de fyller 19 år.
          </note>
          <note>
            Det blir en försämring för dem. Detta kan de få om de inte har
            hunnit avsluta sina gymnasiestudier.
          </note>
          <note>
            Nuvarande studiestöds- och ersättningssystem har stora brister.
            Ett helhetsgrepp måste tas. Inte bara särskoleelevernas utan alla
            studerandes, även vuxenstuderandes, hela ekonomiska situation
            bör belysas.
          </note>
          <note>
            Kristdemokraterna har just när det gäller vuxenstuderande särskoleelever
            i flera motioner lyft fram den här frågan och tagit upp deras
            situation.
          </note>
          <note>
            Nu är det glädjande, och det vill jag tacka utbildningsministern
            för, att regeringen efter många års påtryckningar har gått med
            på att tillsätta en s.k. studiesocial utredning som belyser studenternas
            hela ekonomiska situation. Jag vill fråga utbildningsministern:
            Är den studiesociala utredningen tillsatt?
          </note>
          <note>
            Kommer den också att omfatta särskoleelever? När beräknas vi
            få se resultatet av den?
          </note>
          <note>
            För oss kristdemokrater är det ett renlighetskrav att diskriminering
            av särskoleelever och deras ekonomiska villkor upphör och att
            de får minst lika goda ekonomiska villkor som övriga studerande.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2001/02:119 om forskning om skolämnet
            slöjd
          </note>
          <note>
            Anf. 49 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Yvonne Andersson har frågat mig vad jag avser att
            vidta för åtgärder för att skolämnet slöjd ska kunna behålla sin
            forskningsanknytning.
          </note>
          <note>
            Forskning spelar en grundläggande roll för kunskapsutvecklingen
            i samhället i stort och inom enskilda verksamhetsområden. Detta
            gäller självklart också inom utbildningsväsendet och då både för
            de teoretiska och för de praktiska ämnena. Det är därför angeläget
            att slöjd och andra skolämnen har en ordentlig forskningsanknytning
            vad gäller både lärarutbildningen och undervisningsverksamheten.
          </note>
          <note>
            Forskningen kring utbildning, lärande, kunskapsbildning och kunskapsförmedling
            har länge varit svagt utvecklad i Sverige. I slutet av 1990-talet
            tog dock regeringen initiativ till ett arbete med att utveckla
            och förstärka forskningen inom detta område.
          </note>
          <note>
            Till att börja med gavs år 1997 ett uppdrag till
          </note>
          <note>
            Högskoleverket att stödja uppbyggnaden av goda forskningsmiljöer
            och bredda inriktningen på den forskning som var knuten till lärarutbildningarna.
          </note>
          <note>
            Under perioden 1977-1999 avsattes därigenom totalt
          </note>
          <note>
            79 miljoner kronor till utbildningsvetenskaplig forskning i anslutning
            till lärarutbildningarna.
          </note>
          <note>
            I propositionen En förnyad lärarutbildning (prop.
          </note>
          <note>
            1999/2000:135) samt i den senaste forskningspolitiska propositionen
            Forskning och förnyelse (prop.
          </note>
          <note>
            2000/2001:3) föreslog regeringen ytterligare förstärkningar av
            forskningen i anslutning till lärarutbildningen och den pedagogiska
            yrkesverksamheten.
          </note>
          <note>
            Utbildningsvetenskap är sålunda ett av regeringens prioriterade
            forskningsområden, och riksdagen beslutade senare i enlighet med
            regeringens förslag.
          </note>
          <note>
            Denna förstärkning av den utbildningsvetenskapliga forskningen
            skedde dels genom inrättandet av en särskild kommitté för utbildningsvetenskap
            inom
          </note>
          <note>
            Vetenskapsrådet som får stora resurser till sitt förfogande,
            dels genom inrättandet av två forskarskolor inom utbildningsvetenskap.
            Under åren 2001-2003
          </note>
          <note>
            ökar resurserna inom det utbildningsvetenskapliga området med
            114 miljoner kronor, vilket innebär nästan en femdubbling av forskningsresurserna
            inom detta område. Sålunda finns det stora forskningsresurser
            som även kan komma forskning inom slöjdämnet till godo.
          </note>
          <note>
            Den vetenskapliga anknytningen inom den nya lärarutbildningen
            har stärkts inom alla ämnen. Dessutom går utvecklingen mot en
            ökad integrering av de enskilda ämnena, inte minst inom det allmänna
            utbildningsområdet. De estetiska ämnenas status har höjts genom
            att de i dag ingår i lärarutbildningen på samma villkor som andra
            ämnen. Till detta kan läggas att ämnet slöjd år 1997 fick en ökad
            timtilldelning i grundskolans läroplan.
          </note>
          <note>
            Att forska om slöjd eller musik i skolan är alltså lika möjligt
            som att forska om matematik eller fysik.
          </note>
          <note>
            Dessutom har sektorsforskningen inom skolväsendet kraftigt förstärkts.
            Resurserna har mer än fyrdubblats från år 2000 till år 2002 -
            från 8 miljoner kronor till knappt 34 miljoner kronor. Dessa medel
            hanteras via
          </note>
          <note>
            Skolverket.
          </note>
          <note>
            Det bör också poängteras att även resultat av forskning inom
            andra områden än slöjd kan nyttiggöras inom slöjdämnet. T.ex.
            har Lärarhögskolan i
          </note>
          <note>
            Stockholm en forskarskola rörande de estetiska ämnenas didaktik
            där bl.a. forskning kring förståelsen och upplevelsen av bild,
            musik, idrott, slöjd m.m.
          </note>
          <note>
            bedrivs. Det förekommer även forskningssamarbete med Högskolan
            i Westfold i Norge avseende slöjd.
          </note>
          <note>
            När det gäller kreativiteten i ett vetenskapligt perspektiv har
            bl.a. Umeå universitet flera forskningsprojekt som pågår och som
            behandlar just slöjd.
          </note>
          <note>
            Det är angeläget att universiteten och högskolorna ger den utbildningsvetenskapliga
            forskningen ordentligt stöd. Senast år 2004 avser regeringen att
            påbörja en utvärdering för att utröna om universiteten och högskolorna
            har avsatt tillräckligt med resurser för att skapa en god grund
            för forskning och forskarutbildning i anslutning till lärarutbildningen
            och den pedagogiska yrkesverksamheten.
          </note>
          <note>
            Jag har för närvarande inga planer på att vidta ytterligare åtgärder.
          </note>
          <note type="speaker">
            Anf. 50 YVONNE ANDERSSON (kd):
          </note>
          <note>
            Fru talman! Tack för ordet och tack, ministern, för svaret! Jag
            hoppas innerligt att ministern vill vidta åtgärder efter den här
            debatten, för något blev lite fel.
          </note>
          <note>
            Anledningen till att interpellationen framställts är att forskarskolan
            vid Stockholms universitet inte tar upp slöjden. Samtliga andra
            praktisk-estetiska ämnen hanteras i den här forskarskolan, men
            alltså inte slöjden. Där finns väl största felet i svaret - om
            det får sägas på ett halvt ödmjukt sätt. Hela min fråga om vilket
            forskningsstöd slöjden har, bygger nämligen på att den forskarskola
            som har tillkommit inte har med slöjd. Slöjd har haft det här
            stödet i årtionden, precis som ministern redovisar i sitt svar.
            Vi har fått mycket pengar till utbildningsvetenskap, och vi har
            de 34
          </note>
          <note>
            miljonerna på Skolverket till forskning.
          </note>
          <note>
            Vad gäller svaret är vi fullständigt överens om hur viktig forskningsanknytningen
            är för skolämnena.
          </note>
          <note>
            Men det som blivit oroande är att just slöjden har kommit i skymundan.
          </note>
          <note>
            Jag - som faktiskt kommer från en stad med ett gammalt slöjdseminarium
            och med en gammal tradition - måste, tyvärr, erkänna att universitetet
            i Linköping inte heller har lobbat, om man nu ska göra det, för
            att få en forskarskola i ämnet slöjd. En väldigt viktig tradition
            i vårt land med forskaranknytning för slöjden börjar nu, måste
            jag säga, gå förlorad. Många är oroliga över det. Detta är alltså
            anledningen till att interpellationen framställts.
          </note>
          <note>
            Med tanke på det svar som ministern gett när det gäller forskningsstödet
            för slöjd måste jag säga att jag inte kan tolka det på annat sätt
            än att ministern är ytterst angelägen om att den här forskningsanknytningen
            ska finnas. Annars håller ju liksom inte argumenten för vikten
            av forskning och för att ett skolämne får existera och spridas
            vidare. Projekten vid
          </note>
          <note>
            Umeå universitet är relativt avgränsade och kan inte alls ses
            som tillfyllest för ett ämnes forskningsanknytning så som gäller
            för en forskarskola. Därför tycker jag att detta är mycket angeläget.
          </note>
          <note>
            Jag kan också se möjligheter att relativt snabbt koppla slöjden
            till Stockholms universitet och forskarskolan där eftersom det
            finns mycket duktiga
          </note>
          <note>
            "ämnen" som mycket väl skulle vilja doktorera i slöjd och det
            finns pengar på Skolverket. Någonstans behövs den hopkopplingen
            från ministerns sida, så snälla ministern, vidta åtgärder!
          </note>
          <note>
            Anf. 51 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Det är tydligt att vi ligger nära varandra när det
            gäller synen på forskningskopplingen i lärarutbildningen. Kristdemokraterna
            har i stora stycken varit för den reformering av lärarutbildningen
            som vi har gjort. Det är roligt, för det innebär att vi har en
            stabil syn också över blockgränsen när det gäller lärarutbildningarna.
            Jag instämmer också i
          </note>
          <note>
            Yvonne Anderssons argumentation för att detta gäller i alla ämnen.
            Det är alldeles riktigt, som ni påpekar, att det inte går att
            ta bort ett ämne och säga: Här ska vi inte ha någon forskningskoppling.
            Det är alltså en bra och en stark argumentation.
          </note>
          <note>
            Min invändning mot att regeringen ska gå in och styra är just
            att vi har avsatt mycket stora resurser.
          </note>
          <note>
            Det är nu en uppbyggnadsperiod, och det är ett ansvar för forskarsamhället
            att se till att de här resurserna fördelas brett och med hög kvalitet.
            Regeringen bör inte gå in och peka ut förändringar i den forskarskola
            som man bildar, utan det måste komma underifrån.
          </note>
          <note>
            Jag utgår från att man använder den här historiskt unika perioden
            med en så stark resursuppbyggnad till att stärka forskningskopplingen
            på bredden, i fler ämnen. Det ska bli spännande att se också den
            utbildningsvetenskapliga kommitténs arbete på detta område. Inom
            Vetenskapsrådet har man ju en mycket god och stark resursutveckling.
          </note>
          <note>
            Svaret är alltså: Ja, i princip. Men Yvonne Andersson vet att
            jag också är väldigt angelägen om forskningens frihet, om forskarstyret
            och dess egen möjlighet att bygga upp verksamhet. Därför vill
            regeringen inte gå in och peka med hela handen när det gäller
            delar av forskningen.
          </note>
          <note>
            När det däremot gäller den uppgift jag fått avseende just Stockholms
            universitets forskningsgrupp kring de estetiska ämnenas didaktik
            nämner man uttryckligen slöjden när det talas om förståelse och
            upplevelse av bild, musik, idrott och slöjd. Jag kan inte deras
            verksamhet på djupet, men i den betraktelsen verkar de också ha
            tagit in slöjden som en viktig del.
          </note>
          <note>
            Det är alltså bra att vi har en gemensam syn på vikten av forskningskoppling.
            Jag har tillit till forskarsamhället, till att man nu kan bygga
            upp detta på ett bra sätt, och jag kommer naturligtvis att följa
            frågan. I vår utvärdering kommer det att vara en väldigt viktig
            del att just se hur brett den här forskningskopplingen har åstadkommits.
          </note>
          <note type="speaker">
            Anf. 52 YVONNE ANDERSSON (kd):
          </note>
          <note>
            Fru talman! Det känns som att ministern och jag egentligen inte
            har några delade uppfattningar i den här frågan. Möjligen har
            vi delade uppfattningar när det gäller vad som kan göras åt detta.
            Jag är inte för ministerstyre över huvud taget och inte heller
            för centralstyrning, men jag kan se att man - om det föreligger
            ett behov som inte tillgodoses men som vi ser är väldigt viktigt
            eftersom det får effekter och konsekvenser i andra led - behöver
            göra något.
          </note>
          <note>
            Slöjd finns för närvarande inte som ett ämne i högskolan på samma
            sätt som andra undervisningsämnen. Där skiljer sig slöjd från
            t.ex. matematik, som ministern talade om i sitt svar. Det finns
            inte heller några forskartjänster i Sverige i ämnet slöjd. I Norge
            och Finland finns det däremot flera professurer i ämnet. Det finns
            alltså ingen högskola i Sverige som har uppdraget att ombesörja
            och svara för slöjdämnets utveckling.
          </note>
          <note>
            Forskarskolan på lärarhögskolan gäller alla praktiska och estetiska
            ämnen utom slöjd. Jag undrar om regeringen vill komplettera forskarskolans
            arbete med doktorandresurser med inriktning på slöjd. Där finns
            det en möjlighet för ministern att staka ut vägen och lägga ut
            uppdraget.
          </note>
          <note>
            Jag tycker att det är synd om det nu ska bli ett glapp så att
            slöjden kommer efter. Slöjd fyller en viktig funktion för våra
            barn och för skolan. Det är lätt att totalt glömma bort den praktiska
            kunskap som var allmängods i början av 1900-talet i vårt land.
            Det är jätteviktigt att det finns en balans så att de unga som
            ska få sin skolunderbyggnad kan bli tillfredsställda på något
            sätt.
          </note>
          <note>
            Jag vill skicka med ministern att man borde se över om det finns
            möjligheter att göra någonting och kanske ge ett lärosäte uppdraget
            att ombesörja slöjdämnets kunskapsförsörjning.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2001/02:126 om försörjningen av IT-kompetens
          </note>
          <note>
            Anf. 53 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Yvonne Andersson har frågat mig vilka åtgärder jag
            avser att vidta för att säkra tillgången på framtida IT-kompetens
            i Sverige.
          </note>
          <note>
            Universiteten och högskolorna har en viktig uppgift att utbilda
            studenter för en framtida arbetsmarknad. För IT-området gäller
            att dimensioneringen av platser bör fortsätta att öka, vilket
            också sker. En god tillgång på IT-kompetens är av stor betydelse
            för
          </note>
          <note>
            Sveriges konkurrenskraft. Yvonne Andersson hänvisar till statistik
            som gäller söktrycket för olika utbildningar. Men viktigare är
            att studera antalet antagna till utbildningarna, eftersom det
            ju trots allt är dessa siffror som avgör hur vi klarar av att
            möta arbetsmarknadens efterfrågan. Uppgifter från Verket för högskoleservice
            avseende vårterminen 2002 visar att antalet antagna till datautbildningarna
            har ökat med
          </note>
          <note>
            8 % jämfört med vårterminen 2001.
          </note>
          <note>
            Under senare år har regeringen successivt byggt ut och förstärkt
            den högre utbildningen. Under perioden
          </note>
          <note>
            1997-2003 tillförs högskolan resurser motsvarande
          </note>
          <note>
            100 000 nya högskoleplatser. Trots att rekryteringsunderlaget
            till följd av demografiska förändringar har minskat under några
            år har utbyggnaden av universitets- och högskoleutbildningarna
            kunnat fortsätta.
          </note>
          <note>
            Ett resultat av regeringens expansiva utbildningspolitik är att
            antalet utexaminerade civilingenjörer och högskoleingenjörer ökat
            med mer än 50 % sedan början av 90-talet. Framväxten av kraftfulla
            utbildnings- och forskningscentrum som KTH:s IT-
          </note>
          <note>
            universitet i Kista och dess motsvarighet i Göteborg förstärker
            Sveriges ledande ställning inom IT-
          </note>
          <note>
            området och lägger grunden för en hög kvalitet på datautbildningarna.
          </note>
          <note>
            Regeringen har ett stort engagemang för frågor som rör IT inom
            hela utbildningsväsendet, från förskolan upp till högre utbildning,
            och stora insatser görs på detta område. Regeringen satsar under
            perioden 1999-2002 ca 1,7 miljarder kronor i en kompetensutvecklingsinsats
            för lärare inom ungdomsskolan.
          </note>
          <note>
            Satsningen syftar till utveckla lärarnas kompetens i att använda
            IT som ett pedagogiskt hjälpmedel i skolan. Detta är en av de
            största enskilda kompetensutvecklingsinsatserna som någonsin gjorts
            inom svensk skola.
          </note>
          <note>
            Framtidens arbetsmarknad kommer sannolikt att i allt högre grad
            efterfråga personer med högskoleutbildning eller annan eftergymnasial
            utbildning. Särskilt gäller detta för olika tekniska och naturvetenskapliga
            utbildningar. Att dagens ungdomar finner dessa utbildningar attraktiva
            är en förutsättning för att
          </note>
          <note>
            Sverige även i framtiden ska attrahera företagsetableringar och
            ha en hög ekonomisk tillväxt. Det innebär att vi redan på ett
            tidigt stadium måste öka barns och ungdomars intresse för teknik
            och naturvetenskap och utveckla utbildningen i grundskolan och
            på gymnasiet.
          </note>
          <note>
            För att uppnå detta har regeringen redan vidtagit ett flertal
            åtgärder. Sedan i höstas arbetar lärarhögskolorna med en ny lärarutbildning
            som vi tror ska generera fler NT-lärare med ett större pedagogiskt
            kunnande. Regeringen har också inrättat resurscentrum för kompetensutveckling
            av lärare inom de tekniska, matematiska och naturvetenskapliga
            utbildningsområdena. Teknik- och naturvetenskapscentrum i Sverige
            får ett årligt statligt stöd från regeringen.
          </note>
          <note>
            En annan viktig faktor såväl för svensk företagsamhet som för
            enskilda medborgarna är förekomsten av fortbildning och vidareutbildning.
            Regeringen arbetar mycket aktivt med att förbättra möjligheterna
            i detta avseende. Här kan bl.a. nämnas det nyinrättade nätuniversitetet,
            magisterexamen med ämnesbredd och validering av reell kompetens.
          </note>
          <note>
            Regeringens utbildningspolitiska mål är att 50 %
          </note>
          <note>
            av en årskull ska ha påbörjat högskolestudier vid 25
          </note>
          <note>
            års ålder. I kombination med intresseskapande åtgärder bör en
            sådan omfattning av den högre utbildningen kunna bidra till att
            säkra den framtida tillgången på IT-kompetens i Sverige.
          </note>
          <note type="speaker">
            Anf. 54 YVONNE ANDERSSON (kd):
          </note>
          <note>
            Fru talman! Tack för svaret. Trots alla diskussioner om spruckna
            IT-bubblor finns det i Sverige en expanderande IT-verksamhet och
            IT-infrastruktur.
          </note>
          <note>
            Den långsiktiga tillgången på IT-kompetens är en nyckelfråga
            för hela näringslivet för att stärka konkurrenskraften och minska
            sårbarheten i vårt land.
          </note>
          <note>
            Enligt SCB sänktes sökandetrycket när det gäller civilingenjörsprogrammet
            och högskoleingenjörsprogrammet med 7-8 % mellan 1999 och 2000.
            Antalet sökande till datautbildningar har också sjunkit dramatiskt.
            De förstahandssökande till data- och systemvetenskapliga utbildningar
            sjönk enligt VHS med
          </note>
          <note>
            28 % mellan 2000 och 2001. Inför antagningarna våren 2002 har
            söktrycket halverats jämfört med våren 2001. Mer än fyra av tio
            studenter inom tekniska IT-utbildningar påbörjade 1991-1992 har
            inte tagit ut någon examen efter sju år.
          </note>
          <note>
            En studie från EICTA visar att efterfrågan på IT-
          </note>
          <note>
            specialister kommer att öka ytterligare under de närmaste åren.
            I dag finns det arbetstillfällen för ca 10
          </note>
          <note>
            miljoner IT-specialister inom EU, vilket förväntas öka till 13
            miljoner 2003. I kontrast till detta står
          </note>
          <note>
            SCB:s trendprognos som pekar på att Sverige från
          </note>
          <note>
            2000 står inför en successivt ökande brist på IT-
          </note>
          <note>
            specialister som troligen inte kan kompenseras fullt ut av personer
            med examen från andra områden.
          </note>
          <note>
            Detta är en omvärldsbild av hur det ser ut. Jag tycker kanske
            att ministern i sitt svar verkar alltför nöjd med de åtgärder
            som har vidtagits.
          </note>
          <note>
            När jag använder begreppet söktrycket i stället för begreppet
            antagna är det just därför att det är söktrycket som trots allt
            bestämmer hur många som vill genomgå en utbildning. Det är ingen
            som antas utan att det har funnits ett söktryck. Det är alltså
            ungdomarnas intresse för dessa utbildningar som måste stå i fokus.
            Hur kommer det sig att unga människor i den generation som är
            mest intresserad av IT inte väljer denna utbildning? Kan det finnas
            förhållanden i vår barn- och ungdomsskola som gör att det inte
            läggs någon grund för det som gör att man blir intresserad av
            denna kompetens och detta kunskapsområde?
          </note>
          <note>
            Går vi tillbaka och ser allmänt på lärarfortbildningar och kompetensutveckling
            blir det tyvärr ofta mycket reproduktionsartad kunskap. En fortbildare
            lär lärarna hur de ska göra, och lärarna gör likadant som fortbildaren.
            Men de har kanske aldrig själva varit engagerade i eller intresserade
            av detta. Jag tror att vi måste hitta nya vägar för grundskolan
            för att man ska nå ut och fånga intresset.
          </note>
          <note>
            Det är lite grann av det som jag skulle vilja uppmärksamma ministern
            på. Är det rimligt att ta in folk till skolan från näringslivet
            som är vana vid att arbeta med det här och som kan visa hur intressant
            och spännande det är? Är det rimligt att hitta nya vägar för dem
            som ska anställas i grundskolan inom informationsteknik? Kan man
            hitta ett IT-projekt som bygger på andra utgångspunkter?
          </note>
          <note>
            Anf. 55 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Jag tror att Yvonne Andersson har alldeles rätt i
            att det går att göra mycket mer på grundskolan och gymnasieskolan,
            t.o.m. också på förskolan, för att stimulera barnens intresse
            för naturvetenskap och teknik i allmänhet men informationsteknik
            i synnerhet.
          </note>
          <note>
            Jag tror att det är mycket bra att vi får en ökad samverkan mellan
            skola och näringsliv. Det tycker jag är väldigt positivt.
          </note>
          <note>
            Skolan har ett klart och tydligt uppdrag från oss att se till
            att barnen får möjlighet till kunskaper som är av långsiktig karaktär
            och som hjälper dem att bli starka och kritiskt granskande medborgare.
            Det behöver skolorna ha hjälp med. Då behöver de ha goda kontakter
            med omvärlden, och näringslivet är alldeles utmärkt att samarbeta
            med också i skolan. Det ungefär som vi har arbetat inom högskolevärlden,
            där vi har öppnat upp högskolan för det omgivande samhället. Jag
            skulle vilja se något motsvarande inom grundskolan och gymnasieskolan.
          </note>
          <note>
            Det är viktigt också att känna en viss stolthet över att vi gör
            så mycket inom utbildningarna på IT-
          </note>
          <note>
            området. Risken är annars, precis som Yvonne Andersson påpekar,
            att det blir en alldeles för dyster bild. Vi har sett en bubbla
            spricka. Det är naturligtvis på lång sikt bra att sådana bubblor
            spricker. Men det är klart att Sveriges framtid på många sätt
            är avhängigt just vår kompetens inom informationsteknologin. Vi
            har en infrastruktur i landet som gör att våra medborgare är vana
            vid att använda ny teknik. Vi har också specialister på området
            som verkligen kan driva teknikutvecklingen. Det är vi mycket beroende
            av, och vår ekonomi och vår samhällsutveckling är beroende av
            detta.
          </note>
          <note>
            Därför har flera av de riktigt långsiktiga projekten just nu
            kommit i gång på riktigt allvar. Kista är ett sådant som mer formellt
            invigs under våren. Göteborg och de satsningar som görs på IT-universitetet
            där är också ett sådant exempel. Man gör det på ett mycket intressant
            sätt, för man försöker att bredda i nya möten mellan ämnesområden.
            Man försöker också att få en samverkan mellan högskola och gymnasieskola.
            Det är ett väldigt bra arbetssätt, tror jag, för att också locka
            framtidens studenter.
          </note>
          <note>
            Ute i Kista i norra Stockholm har man en strävan efter både akademisk
            excellens och ett socialt engagemang för att locka unga människor
            till KTH i Kista. I Göteborg kan man ibland arbeta direkt med
            ett tekniskt basår ute på gymnasieskolorna, så att man får en
            kontakt och en rörelse mellan gymnasiestudenterna och högskolan.
            Detta är mycket spännande och intressant.
          </note>
          <note>
            I detta läge med en sprucken bubbla ökar vi antagningen till
            de så viktiga datautbildningarna med
          </note>
          <note>
            8 %. Det är viktigt att säga det. Jag tror nämligen att de allra
            flesta tror att det sker en minskning, för det har blivit bilden.
            De allra flesta tror att alla flyr området, men så är det ju inte.
            Det sker en omstrukturering, men vi kommer att behöva väldigt
            mycket kompetens på det här området också i framtiden.
          </note>
          <note>
            Sedan är det inte konstigt om unga människor blir lite skrämda
            när de ser vad som sker efter en sådan här bubbla. Det var väl
            kanske inte alltid så att arbetsgivarna inom detta område, som
            tidigare talade om att de stod för framtiden, plötsligt lämnade
            många i sticket som arbetslösa. När vi ser den nya mer långsiktigt
            inriktade industrin växa fram, kommer vi också att se en mycket
            attraktiv arbetsmarknad växa fram. Då behövs all IT-kompetens
            som vi kan få tag på.
          </note>
          <note>
            Jag menar att vi gör stora insatser. Vi får både ökade antagningar
            och ökade examinationer. Vi lägger grunden för en fortsatt framgång
            på det här området. Men det är klart att det går att göra ännu
            mycket mer.
          </note>
          <note type="speaker">
            Anf. 56 YVONNE ANDERSSON (kd):
          </note>
          <note>
            Fru talman! Den bild som ministern speglar av vad som görs delar
            vi. Det görs väldigt mycket på högskoleområdet. Det görs mycket
            för att anta elever och få fler platser, men det faktum att vi
            antar fler innebär inte att det är tillräckligt. Vi ska också
            veta -
          </note>
          <note>
            jag besökte Ericsson hemma i Linköping i går - att det är många
            färdigutbildade som lämnar våra högskoleorter och också landet.
            Det kan naturligtvis ha positiva effekter på olika sätt. Det är
            inte det som är problemet. Jag tror att vi är överens om att det
            görs väldigt mycket inom högskolan och inom forskningen på området.
          </note>
          <note>
            Det som jag tror att vi borde fokusera på nu är sökandebilden.
            Varför söker inte fler ungdomar? Vad är det vi kan göra i skolan
            och kanske även i förskolan?
          </note>
          <note>
            ITIS-projektet, som är avsett att arbeta med utvecklingen på
            det här området, gäller ju över huvud taget inte förskolan i dag.
            Många förskollärare kämpar för att få pengar för att kunna utveckla
            kunskaperna på området. Men kanske skulle det kunna finnas möjligheter
            att ta hjälp av föräldrar, kanske skulle man kunna hitta vägar
            lägre ned i åldrarna så att de som ungdomar blir intresserade
            på ett annat sätt.
          </note>
          <note>
            Möjligtvis kan jag tycka att det är viktigt att vi nu alltmer
            uppmärksammar hur det ser ut i grundskola och gymnasium när det
            gäller att locka till sig förmågorna och locka intresset. Då tänker
            jag inte minst på den individuella undervisningen. Ett av de värsta
            gisslen på det här området är ju när eleverna måste sitta och
            undervisa varandra. Man har helt enkelt olika lätt att ta till
            sig kunskaper om informationstekniken.
          </note>
          <note>
            Kanske vi ska börja fokusera våra satsningar på att få sökandetrycket
            från ungdomarna att öka och bredda intresset.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2001/02:144 om examensrätt för Naprapathögskolan
          </note>
          <note>
            Anf. 57 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Yvonne Andersson har frågat mig vad jag avser att
            göra för att en omprövning av Naprapathögskolans möjlighet att
            utfärda examen kommer till stånd.
          </note>
          <note>
            Naprapathögskolans situation har diskuterats flera gånger här
            i kammaren. För drygt ett och ett halvt år sedan ställde Yvonne
            Andersson en fråga till mig om
          </note>
          <note>
            Naprapathögskolans situation.
          </note>
          <note>
            Låt mig först göra en kort sammanfattning av utvecklingen de
            senaste åren för denna skola.
          </note>
          <note>
            Skandinaviska Naprapathögskolan ansökte redan
          </note>
          <note>
            1993 om att få tillstånd att utfärda naprapatexamen som regeringen
            med stöd av högskolelagen,
          </note>
          <note>
            1992:1434, meddelar föreskrifter om. Dåvarande
          </note>
          <note>
            Kanslersämbetet, som anmodades av regeringen att yttra sig över
            ansökan, bedömde att utbildningen i huvudämnet inte vilade på
            vetenskaplig grund och att undervisningen därmed saknade nära
            samband med forskning. Kanslersämbetet ansåg också att det fanns
            vissa andra brister som innebar att den inte kunde anses vara
            likvärdig med närmast jämförbara utbildningar i den statliga högskolan
            och att den därmed inte kunde betecknas som högskoleutbildning.
          </note>
          <note>
            Naprapathögskolans utbildning har prövats ytterligare en gång,
            nämligen i samband med att regeringen gav Högskoleverket i uppdrag
            att undersöka om utbildningarna till kiropraktor och naprapat
            kunde inordnas i den statliga högskolan. Anledningen till att
            regeringen då gav Högskoleverket detta uppdrag var att det bedömdes
            angeläget att finna former för statlig kontroll över en utbildning
            som leder till legitimation.
          </note>
          <note>
            I likhet med Kanslersämbetets yttrande tre år tidigare ansåg
            Högskoleverket att utbildningen inte vilade på vetenskaplig grund
            och bedömde att utbildningen därför inte kunde bedrivas inom den
            statliga högskolan. Naprapathögskolan ställdes emellertid under
            Högskoleverkets tillsyn till utgången av december 2001, men något
            examenstillstånd gavs inte.
          </note>
          <note>
            Högskoleverket menade att utbildningen skulle kunna inordnas
            i den statliga högskolan om man på ett vetenskapligt betryggande
            sätt kan bekräfta den manuella medicinens och manipulationsbehandlingens
            medicinska allmännytta och användbarhet inom hälso- och sjukvården.
            Efter en sådan utvärdering kan enligt verket en ny bedömning göras.
          </note>
          <note>
            I januari 2001 beslutade regeringen att de studerande på den
            fyraåriga naprapatutbildningen vid
          </note>
          <note>
            Skandinaviska Naprapathögskolan ska ges rätt till studiemedel.
            Samtidigt fick Högskoleverket i uppdrag att tillsammans med Socialstyrelsen
            följa upp utbildningen och dess förhållande till utbildningsväsendet
            i övrigt och till yrkesverksamhet på hälso- och sjukvårdens område.
            Uppdraget ska redovisas till Regeringskansliet senast den 15 december
            2004.
          </note>
          <note>
            Yvonne Andersson anför i sin interpellation att det är rimligt
            att en högskoleutbildning som behövs för ett av Socialstyrelsen
            legitimerat yrke också ska kunna ge en examen och anser att Högskoleverket
            snarast bör ompröva möjligheten till examensrätt.
          </note>
          <note>
            Jag skulle vilja göra några kommentarer till detta.
          </note>
          <note>
            Naprapathögskolan kallar sig själva för högskola men är inte
            en högskoleutbildning i den meningen att den är jämställd med
            högskoleutbildning enligt högskolelagen. Det ska här påpekas att
            beteckningen högskola inte är skyddad i lag.
          </note>
          <note>
            Skälet till att utbildningen vid Naprapathögskolan inte kan jämställas
            med en högskoleutbildning enligt högskolelagen är, som framgår
            av det ovan refererade yttrandet från Högskoleverket, att skolan
            inte har kunnat visa den manuella medicinens och manipulationsbehandlingens
            medicinska allmännytta och användbarhet inom hälso- och sjukvården.
            Även om en stor del av utbildningen omfattar kurser i olika s.k.
          </note>
          <note>
            skolmedicinska ämnen, utgör manipulationsbehandling utbildningens
            huvudämne, och detta ämne anses inte bygga på vetenskaplig grund
            eller beprövad erfarenhet.
          </note>
          <note>
            Jag vill också tillägga att redan 1994 års behörighetskommitté
            angav detta i sitt betänkande, SOU
          </note>
          <note>
            1996:138, Ny behörighetsreglering på hälso- och sjukvårdens område.
          </note>
          <note>
            Jag vill dock samtidigt betona att jag anser att naprapaterna
            fyller en viktig funktion i dagens hälsooch sjukvård. Detta var
            skälet till att regeringen 1994
          </note>
          <note>
            föreslog riksdagen att naparapaterna skulle omfattas av legitimationsbestämmelser
            och att regeringen beslutat att utbildningen ska ge rätt till
            studiestöd.
          </note>
          <note type="speaker">
            Anf. 58 YVONNE ANDERSSON (kd):
          </note>
          <note>
            Fru talman! Det blir mycket diskussioner med vår utbildningsminister
            i dag, tror jag.
          </note>
          <note>
            Tack för svaret. Jag är ju envis när det gäller naprapatutbildningarna.
            Jag skulle gärna, fru talman, vilja ge min lilla historiebeskrivning
            såsom jag har formulerat den. År 1994 blev naprapat ett legitimerat
            yrke. Det finns ungefär 700 naprapater i landet, och varje år
            söker omkring 200 000 nya patienter naprapatvård. Till detta kommer
            det antal patienter som redan har fått, och har, behandling.
          </note>
          <note>
            Det är ingen tvekan om att det i vårt samhälle föreligger ett
            stort behov av naprapater. Naprapaternas verksamhet är omfattande.
            Naprapathögskolan startade 1970. Den är en förutsättning för att
            man ska kunna utbilda nya naprapater och för att upprätthålla
            och vidareutveckla kunskap och kvalitet. Det är en fråga som har
            att göra med rekrytering på olika sätt.
          </note>
          <note>
            Naprapathögskolans ansökan 1993 om att få rätt att utfärda naprapatexamen
            som en högskola i enlighet med lagen om tillstånd att utfärda
            vissa examina avslogs, som ministern nämnde. Jag tycker att det
            är rimligt att en högskoleutbildning som behövs i samhället för
            att upprätthålla ett legitimerat yrke också ska kunna ge en examen.
          </note>
          <note>
            Om de vetenskapliga kraven uppfylls bör examensrätten ges snarast.
            Min önskan är att ministern ska ompröva sitt ställningstagande
            när det gäller att
          </note>
          <note>
            Högskoleverket ska pröva examensrätten. Nu säger ministern att
            "högskola" egentligen inte är ett väl definierat begrepp. Vi har
            inte det. Då blir det väldigt knepigt. Om inte själva begreppen
            "högskola" eller
          </note>
          <note>
            "högskolemässighet" står för en tydlig definition, hur kan vi
            då säga att Naprapathögskolan ingen högskola är? Det är min fråga.
          </note>
          <note>
            Nästa fråga handlar om att vi vet att detta med högskola bygger
            på beprövad erfarenhet och vetenskaplig grund. Men beprövad erfarenhet
            sätts ofta i skymundan till förmån för vetenskaplig grund. Jag
            menar att det skulle kunna finnas högskolor, det ska kunna finnas
            högskolor, som kanske domineras av beprövad erfarenhet och där
            den vetenskapliga grunden är en del av detta.
          </note>
          <note>
            Där finns det väl egentligen två uppenbara frågor när det gäller
            Naprapathögskolan som högskola.
          </note>
          <note>
            Ministern nämner rapporten omkring hur kiropraktiker- och naprapatutbildningarna
            ska kunna ingå bland de statliga högskolorna. Med all rätt nämner
            ministern att det fanns skäl till att man funderade på detta.
          </note>
          <note>
            Ministern nämner dock inte att rapporten är positiv till att
            man i den statliga högskolan inordnar de teoretiska momenten i
            utbildningen; humanbiologi och medicin- och sjukdomslära. Rapporten
            förslår dessutom att dessa utbildningsmoment överförs till
          </note>
          <note>
            Karolinska Institutet och läggs till grund för en högskoleexamen
            om 80-100 högskolepoäng som ska förbereda studenterna för fortsatt
            utbildning till kiropraktor eller naprapat.
          </note>
          <note>
            I rapporten sägs också att Karolinska Institutet ställer sig
            positivt till att ytterligare utvärdera de manuella behandlingsmetoderna.
            Men Utbildningsdepartementet har inte tagit notis om detta - eller?
          </note>
          <note>
            Anf. 59 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Det är riktigt som Yvonne Andersson säger att själva
            ordet högskola inte är lagreglerat. Det går inte att sätta stopp
            för en aktör som kallar sig för högskola med hänvisning till att
            det är skyddat i lagen. Däremot är ju vårt högskolebegrepp, det
            som vi stiftar lagar om här i riksdagen, våra högskolor, ett väl
            definierat begrepp. Det handlar om den vetenskapliga grunden och
            den beprövade erfarenheten.
          </note>
          <note>
            Vi har också tillsammans i Sveriges riksdag instiftat ett statligt
            verk som är vår främsta myndighet för att vi ska kunna utvärdera
            om en utbildning har just denna vetenskapliga grund. Det är där
            vi naturligtvis måste göra den typen av utvärderingar. Det bör
            inte ske genom politiska beslut. Min enkla kommentar är att detta
            har Högskoleverket, och tidigare också
          </note>
          <note>
            Kanslersämbetet, gjort. De har inte kommit fram till att det
            går att ge högskoleexamensrätt för de utbildningar som vi nu diskuterar.
            Därmed är det inte aktuellt för regeringen att göra någon annan
            vetenskaplig bedömning. Jag tror varken att jag eller Yvonne Andersson
            klarar av att göra den bedömningen. Där måste vi lita till den
            oberoende myndighetens bedömningar med hjälp av forskare och lärare.
          </note>
          <note>
            Sedan är det naturligtvis så att en enskild högskola som Karolinska
            Institutet har alla möjligheter att inom sin verksamhet pröva
            om de vill ge högskoleexamen i samarbete med någon annan aktör.
            Då ansvarar Karolinska Institutet för utbildningens innehåll och
            den vetenskapliga grunden. Jag har stort förtroende för att de
            i så fall kommer att göra detta på ett utmärkt sätt. Det är så
            fall en möjlighet för den högskola eller de högskolor som är intresserade
            av detta. Jag kommer inte att genom ett politiskt beslut överpröva
            den vetenskapliga prövning som har gjorts.
          </note>
          <note type="speaker">
            Anf. 60 YVONNE ANDERSSON (kd):
          </note>
          <note>
            Fru talman! Utbildningsministern vill inte pröva detta. Men är
            det inte märkligt att man fastställer en slutansökan redan 1994,
            att man fastställer att eftersom det var på det här sättet 1994
            ska vi inte pröva det igen? När det har gått några år, utvecklingen
            fortgår, det finns allt större behov av den här skolan och utbildningen
            utvecklas också, då kanske det finns möjligheter att ånyo ta upp
            detta utifrån de definitioner som numera finns på beprövad erfarenhet
            och vetenskaplig grund.
          </note>
          <note>
            Det är ju så att också inom ramen för den statliga högskolan
            förändras begrepp och innebörder i sådana här delar. Där tror
            jag att det faktiskt finns en poäng i att lägga fast en definition.
            Jag har inte hittat den tydliga definition som ministern talar
            om, så jag är väldigt nyfiken på var den finns nedskriven. När
            jag har sökt definitionen på ordet högskola eller ordet högskolemässighet
            hittar jag inte detta. Det jag hittar är betydelsen i form av
            detta att en högskola ska vila på beprövad erfarenhet och vetenskaplig
            grund. Men jag har inte hittat en tydlig definition på vad beprövad
            erfarenhet och vetenskaplig grund är. Skulle vi gå in och titta
            på hur praxis är kan nog ministern och jag enas om att det inte
            är så tydligt vid alla tillfällen.
          </note>
          <note>
            Då kanske också den här debatten skulle kunna ge ett exempel
            på att man kan se att saker och ting förändras över tiden. Det
            kan så småningom finnas anledning att pröva det här igen. Jag
            tror nämligen, och är övertygad om, att när vi har en legitimation
            i en yrkesgrupp så ska det också kunna finnas en högskola i landet
            som ger en examen som motsvarar den legitimationen.
          </note>
          <note>
            Sedan är jag ju jätteglad för att ministern till slut accepterade
            att tillerkänna den här utbildningen studiestöd. Det tycker jag
            var oerhört värdefullt för dem, och det är väldigt värdefullt
            för alla som behöver naprapaterna. Men jag tycker också att vi
            borde se över dessa delar, göra ytterligare en prövning och kanske
            inte minst titta på definitionen av vad en högskola är och vad
            vi menar med detta. Då kan vi tala på ett annat sätt om de här
            företeelserna. Jag tackar för det.
          </note>
          <note>
            Överläggningen var härmed avslutad.
          </note>
          <note>
            15 § Anmälan om inkomna faktaprememorior om förslag från Europeiska
            kommissionen, m.m.
          </note>
          <note>
            Tredje vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            2001/02:FPM39 Potatisstärkelse
          </note>
          <note>
            2001/02:FPM40 Ett EU-system för handel med utsläppsrätter för
            växthusgaser KOM (2001) 581
          </note>
          <note>
            2001/02:FPM41 Flyktingar och andra personer som behöver internationellt
            skydd KOM (2001) 510
          </note>
          <note>
            2001/02:FPM42 En samarbetsstrategi för den europeiska turismens
            framtid KOM (2001) 665
          </note>
          <note>
            16 § Anmälan om uppteckningar vid EU-
          </note>
          <note>
            nämndens sammanträden
          </note>
          <note>
            Tredje vice talmannen anmälde att uppteckningar från EU-nämndens
            sammanträde tisdagen den 11, torsdagen den 13 och fredagen den
            14 december
          </note>
          <note>
            2001 inkommit.
          </note>
          <note>
            17 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2001/02:92 till justitieutskottet
          </note>
          <note>
            18 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Bostadsutskottets betänkande 2001/02:BoU3
          </note>
          <note>
            Socialutskottets betänkande 2001/02:SoU5
          </note>
          <note>
            Justitieutskottets betänkande 2001/02:JuU6
          </note>
          <note>
            Lagutskottets betänkanden 2001/02:LU7, LU9 och
          </note>
          <note>
            LU11
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 28 januari
          </note>
          <note>
            2001/02:204 av Kerstin Heinemann (fp) till socialminister Lars
            Engqvist
          </note>
          <note>
            Äldreomsorgen
          </note>
          <note>
            2001/02:205 av Anna Kinberg (m) till socialminister
          </note>
          <note>
            Lars Engqvist
          </note>
          <note>
            Rökning och serveringsmiljöer
          </note>
          <note>
            2001/02:206 av Ulla-Britt Hagström (kd) till socialminister Lars
            Engqvist
          </note>
          <note>
            Läkares möjligheter att remittera till behandling
          </note>
          <note>
            2001/02:207 av Yvonne Andersson (kd) till utbildningsminister
            Thomas Östros
          </note>
          <note>
            Trygghet för barnen
          </note>
          <note>
            2001/02:208 av Yvonne Andersson (kd) till utbildningsminister
            Thomas Östros
          </note>
          <note>
            Utomhuspedagogik
          </note>
          <note>
            2001/02:209 av Carina Hägg (s) till utbildningsminister Thomas
            Östros
          </note>
          <note>
            Fristående skolor på konfessionell grund
          </note>
          <note>
            2001/02:210 av Johan Lagerfelt (m) till utrikesminister Anna
            Lindh
          </note>
          <note>
            Agerande i Tjetjenien
          </note>
          <note>
            2001/02:211 av Henrik Landerholm (m) till försvarsminister Björn
            von Sydow
          </note>
          <note>
            Tillämpningen av anslagsförordningen
          </note>
          <note>
            2001/02:212 av Rigmor Stenmark (c) till jordbruksminister Margareta
            Winberg
          </note>
          <note>
            EU:s jordbruksstöd
          </note>
          <note>
            2001/02:213 av Camilla Sköld Jansson (v) till näringsminister
            Björn Rosengren
          </note>
          <note>
            Ansvar vid företagsnedläggelse
          </note>
          <note>
            den 29 januari
          </note>
          <note>
            2001/02:214 av Rosita Runegrund (kd) till jordbruksminister Margareta
            Winberg
          </note>
          <note>
            Jämställdhetsläget i Sverige
          </note>
          <note>
            2001/02:215 av Kent Olsson (m) till utbildningsminister Thomas
            Östros
          </note>
          <note>
            Idrotten i skolan
          </note>
          <note>
            2001/02:216 av Ester Lindstedt-Staaf (kd) till justitieminister
            Thomas Bodström
          </note>
          <note>
            God man för multihandikapade
          </note>
          <note>
            2001/02:217 av Ulla-Britt Hagström (kd) till statsrådet Lena
            Sommestad
          </note>
          <note>
            LIP-medel för skolsatsning
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 5 februari.
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 28 januari
          </note>
          <note>
            2001/02:612 av Marietta de Pourbaix-Lundin (m) till finansminister
            Bosse Ringholm
          </note>
          <note>
            Cement- och kalkindustrins framtid
          </note>
          <note>
            2001/02:613 av Marietta de Pourbaix-Lundin (m) till finansminister
            Bosse Ringholm
          </note>
          <note>
            Statlig skatt
          </note>
          <note>
            2001/02:614 av Ann-Marie Fagerström (s) till socialminister Lars
            Engqvist
          </note>
          <note>
            Maxtaxan för äldre och funktionshindrade
          </note>
          <note>
            2001/02:615 av Mikael Oscarsson (kd) till jordbruksminister Margareta
            Winberg
          </note>
          <note>
            EU-stöd
          </note>
          <note>
            2001/02:616 av Anders G Högmark (m) till statsminister Göran
            Persson
          </note>
          <note>
            Ordningen i skolan
          </note>
          <note>
            2001/02:617 av Sylvia Lindgren (s) till utbildningsminister Thomas
            Östros
          </note>
          <note>
            Studiemedelssystemet
          </note>
          <note>
            2001/02:618 av Göran Lindblad (m) till justitieminister Thomas
            Bodström
          </note>
          <note>
            Husrannsakan vid misstänkt vapeninnehav
          </note>
          <note>
            2001/02:619 av Lars Ångström (mp) till utrikesminister Anna Lindh
          </note>
          <note>
            Ottawakonventionen
          </note>
          <note>
            2001/02:620 av Ingegerd Saarinen (mp) till näringsminister Björn
            Rosengren
          </note>
          <note>
            Avveckling av kärnkraften
          </note>
          <note>
            2001/02:621 av Martin Nilsson (s) till utrikesminister
          </note>
          <note>
            Anna Lindh
          </note>
          <note>
            Fordonsminor försedda med röjningsskydd
          </note>
          <note>
            den 29 januari
          </note>
          <note>
            2001/02:622 av Inga Berggren (m) till statsrådet
          </note>
          <note>
            Lena Sommestad
          </note>
          <note>
            Samordningsansvaret för erosionsfrågor
          </note>
          <note>
            2001/02:623 av Annelie Enochson (kd) till statsrådet
          </note>
          <note>
            Lars-Erik Lövdén
          </note>
          <note>
            Tredimensionell fastighetsbildning
          </note>
          <note>
            2001/02:624 av Anita Sidén (m) till socialminister
          </note>
          <note>
            Lars Engqvist
          </note>
          <note>
            Könsstympning
          </note>
          <note>
            2001/02:625 av Rolf Gunnarsson (m) till näringsminister Björn
            Rosengren
          </note>
          <note>
            Pilotkommun för ökad hälsa i arbetslivet
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 5 februari.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 29 januari
          </note>
          <note>
            2001/02:543 av Jan-Evert Rådhström (m) till näringsminister Björn
            Rosengren
          </note>
          <note>
            Transportupphandling
          </note>
          <note>
            2001/02:544 av Inger Strömbom (kd) till näringsminister Björn
            Rosengren Såddfinansiering
          </note>
          <note>
            2001/02:549 av Åke Sandström (c) till statsrådet
          </note>
          <note>
            Mona Sahlin
          </note>
          <note>
            Prövning av Posten AB:s begäran om portohöjning
          </note>
          <note>
            2001/02:550 av Jan Backman (m) till justitieminister
          </note>
          <note>
            Thomas Bodström
          </note>
          <note>
            EG-direktiv för datalagring
          </note>
          <note>
            2001/02:551 av Margareta Cederfelt (m) till näringsminister Björn
            Rosengren
          </note>
          <note>
            Nyföretagandet
          </note>
          <note>
            2001/02:552 av Margareta Cederfelt (m) till näringsminister Björn
            Rosengren
          </note>
          <note>
            Sjukfrånvaron
          </note>
          <note>
            2001/02:553 av Magnus Jacobsson (kd) till näringsminister Björn
            Rosengren
          </note>
          <note>
            Internationellt flyg till Bromma
          </note>
          <note>
            2001/02:554 av Marietta de Pourbaix-Lundin (m) till näringsminister
            Björn Rosengren
          </note>
          <note>
            Finansieringen av väg 73
          </note>
          <note>
            2001/02:555 av Marietta de Pourbaix-Lundin (m) till näringsminister
            Björn Rosengren
          </note>
          <note>
            Nyföretagande
          </note>
          <note>
            2001/02:557 av Rosita Runegrund (kd) till statsrådet
          </note>
          <note>
            Britta Lejon
          </note>
          <note>
            Myndighetschefer och ambassadörer
          </note>
          <note>
            2001/02:558 av Rosita Runegrund (kd) till statsrådet
          </note>
          <note>
            Mona Sahlin
          </note>
          <note>
            Samhall
          </note>
          <note>
            2001/02:569 av Rolf Gunnarsson (m) till näringsminister Björn
            Rosengren
          </note>
          <note>
            Vidareutveckling av ungdomars förslag
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 5 februari.
          </note>
          <note>
            22 § Kammaren åtskildes kl. 18.50.
          </note>
          <note>
            Förhandlingarna leddes av talmannen från sammanträdets början
            t.o.m. 9 §
          </note>
          <note>
            anf. 32 (delvis), av andre vice talmannen därefter till ajourneringen
            kl. 16.24 och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
