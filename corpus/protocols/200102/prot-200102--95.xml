<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--95</head>
          <docDate when="2002-04-15 00:00:00">2002-04-15 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------
          </note>
          <note>
            1 § Bordläggningsdebatt med anledning av vårpropositionen
          </note>
          <note>
            Anmäldes proposition 2001/02:100
          </note>
          <note>
            2002 års ekonomiska vårproposition
          </note>
          <note>
            Finansministern överlämnade 2002 års ekonomiska vårproposition
            2001/02:100.
          </note>
          <note>
            Anf. 1 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Den ekonomiska vårpropositionen som regeringen presenterar
            i dag sätter punkt för den gångna mandatperiodens budgetförslag.
          </note>
          <note>
            Under mandatperioden har Sverige gått från underskott till överskott
            i den offentliga ekonomin.
          </note>
          <note>
            Under mandatperioden har Sverige nått målet om en halverad arbetslöshet.
          </note>
          <note>
            Under mandatperioden har 320 miljarder kronor betalats av på
            statsskulden.
          </note>
          <note>
            Den politiska bilden har förändrats radikalt. Vi har gått från
            budgetsanering till reformpolitik. Ekonomin har växt med 10 %
            sedan det förra valet. Vi har skapat utrymme för reformer på 90
            miljarder kronor. Vi har sänkt skatten med 60 miljarder. Vi har
            skapat 240 000 nya jobb och över 100 000 nya företag.
          </note>
          <note>
            Fru talman! Det gångna året har varit dramatiskt, framför allt
            i världspolitiken men också ekonomiskt.
          </note>
          <note>
            När jag stod här förra våren var det tydligt att en avmattning
            i den internationella konjunkturen var under uppseglande. Många
            trodde då att avmattningen skulle bli relativt mild och att läget
            skulle bli bättre under hösten. Det blev inte så. Händelserna
            den 11
          </note>
          <note>
            september kunde ingen förutspå. Förutom att de skapade ett direkt
            lidande för tusentals människor påverkade de också ekonomin. Återhämtningen
            kom av sig. Konjunkturavmattningen fördjupades och förlängdes.
          </note>
          <note>
            Det verkar i dag som om vi har passerat det värsta. Ekonomin
            är på väg att långsamt stärkas. Faran är inte över, men det värsta
            är sannolikt över. Det finns dock ett stort orosmoln som följer
            av den nuvarande utvecklingen i Mellanöstern.
          </note>
          <note>
            Under det gångna året har det varit av avgörande betydelse att
            vi har haft ordning och reda i ekonomin.
          </note>
          <note>
            Vi har kunnat möta konjunkturavmattningen med åtgärder för jobben
            och för att stärka efterfrågan.
          </note>
          <note>
            Arbetslösheten har hållits nere. Vi har kunnat genomföra de reformer
            vi utlovat: maxtaxan, mer pengar till vården, satsningar på skolan
            och högskolan, höjda bostadsbidrag och sänkt skatt för löntagare
            och pensionärer.
          </note>
          <note>
            Det är inte en slump eller självklarhet att Sverige har kunnat
            behålla överskotten i de offentliga finanserna, klarat sig utan
            nedskärningar och undvikit en ökning av arbetslösheten. Tvärtom
            är det ett resultat av de senaste årens ekonomiska politik. Det
            är något som vi har arbetat hårt för att uppnå. Det är en direkt
            följd av den budgetsanering som var nödvändig att genomföra under
            andra halvan av 90-talet. Vi har arbetat hårt, och vi har också
            lyckats.
          </note>
          <note>
            Ett bevis på det är att Sveriges kreditvärdighet i förra veckan
            uppgraderades av kreditvärderingsinstitutet Moodys till absolut
            högsta betyg. Uppgraderingen är ett betyg på styrkan i de offentliga
            finanserna.
          </note>
          <note>
            Det är ett bra besked att få inte bara för en finansminister
            utan för hela svenska folket.
          </note>
          <note>
            Sverige utnyttjade de goda åren väl. Vi skaffade oss marginaler
            som kommit väl till pass under året som gått. I jämförelse med
            andra länder står svensk ekonomi stark. Vi har tillsammans med
            Luxemburg och Finland det största överskottet bland EU-länderna
            när det gäller den offentliga ekonomin. Förra året hade vi ett
            överskott på nära 5 % samtidigt som
          </note>
          <note>
            EMU-länderna i genomsnitt hade över 1 % i underskott. Vi har
            råd att föra EU:s mest expansiva finanspolitik samtidigt som vi
            har överskott i de offentliga finanserna. De flesta andra EU-länder
            kan inte stimulera ekonomin på samma sätt utan tvingas låna.
          </note>
          <note>
            Fru talman! Den offentliga ekonomin i Sverige är solid, men Sverige
            har också goda utsikter för framtiden. Jämfört med EU ligger vi
            bra till på de flesta områden. Av 13 indikatorer som EU har listat
            som särskilt viktiga för ländernas konkurrenskraft och tillväxtpotential
            får Sverige fyra guldmedaljer. Det är fler än något annat land.
            Räknar man ihop samtliga indikatorer som mäts i den s.k. Lissabonprocessen
            kan man konstatera att Sverige tar medalj, dvs. kommer på första,
            andra eller tredje plats, när det gäller
          </note>
          <note>
            16 av totalt 42 indikatorer. Det är mer än något annat land.
          </note>
          <note>
            Det finns också andra tecken på att färdriktningen är rätt. Realinkomsterna
            har ökat kraftigt. Under treårsperioden 1999 till 2002 ökade realinkomsterna
            med över 12 %. I år väntas ökningen bli nästan 5 %.
          </note>
          <note>
            En sådan kraftig ökning av hushållens inkomster har bara inträffat
            ett fåtal gånger under det senaste decenniet.
          </note>
          <note>
            Socialbidragsberoendet minskar. Antalet socialbidrag har de senaste
            tre åren minskat med en tredjedel från 120 000 till 90 000. Vi
            är på väg mot regeringens mål om att halvera socialbidragsberoendet
            till 2004.
          </note>
          <note>
            Välfärdspolitiken fungerar. I den välfärdspolitiska analys som
            publiceras i vårpropositionen kan man se att klyftorna i samhället
            minskar dramatiskt genom insatser inom områdena skatter, transfereringar
            och konsumtion av offentliga tjänster, dvs. vård, skola, omsorg
            och bostäder.
          </note>
          <note>
            Det är kort sagt ordning och reda i ekonomin.
          </note>
          <note>
            Förutsättningarna inför framtiden är goda. Politiken ligger fast.
            Vi socialdemokrater vill fortsätta att ta ansvar för ekonomin
            och driva en politik som ökar rättvisan.
          </note>
          <note>
            Inför valet 1968 - jag menar 1998 - ställde Socialdemokraterna
            upp sex vallöften.
          </note>
          <note>
            Det första löftet var att betala av på statsskulden.
          </note>
          <note>
            Det har vi gjort med 320 miljarder kronor under perioden. Vi
            har gått från en nettoskuld till en nettoförmögenhet för Sverige.
          </note>
          <note>
            Det andra löftet var att öka sysselsättningen och satsa mer på
            utbildning. 240 000 fler jobb har skapats. Arbetslösheten har
            halverats. 100 000 nya platser har också tillkommit i högskolan
            under perioden.
          </note>
          <note>
            Det tredje löftet var att anställa fler i vården, skolan och
            omsorgen. Antalet anställda har ökat med över 40 000 på de här
            områdena. Till det kommer ytterligare tiotusentals jobb som har
            att göra med vård, skola och omsorg som sker i privat regi och
            betalas av den offentliga sektorn.
          </note>
          <note>
            Det fjärde löftet var att höja pensionerna och öka bostadstillägget.
            Vi har höjt pensionerna, och vi har höjt bostadstillägget. Sedan
            1999 räknas pensionerna upp med det fulla prisbasbeloppet. Bostadstillägget
            för pensionärer har höjts under perioden från 83 % till
          </note>
          <note>
            91 % av bostadskostnaden.
          </note>
          <note>
            Det femte löftet var att införa maxtaxa på dagis och fritis.
            Det har vi gjort. Alla Sveriges kommuner utom två borgerligt styrda
            har valt att införa maxtaxan.
          </note>
          <note>
            Vårt sista löfte var att höja barnbidraget till
          </note>
          <note>
            950 kr. Även detta har vi genomfört.
          </note>
          <note>
            Utöver att uppfylla alla dessa vallöften har vi också kunnat
            göra fler saker. Vi har höjt golvet och taket i a-kassan. Vi har
            reformerat arbetsskadeförsäkringen. Studiestödssystemet har förbättrats
            kraftigt. Stora satsningar har gjorts för att skapa ett ekologiskt
            hållbart samhälle. Den gröna skatteväxlingen har tagit ny fart.
          </note>
          <note>
            De äldre har prioriterats genom förbehållsbelopp, maxtaxa inom
            äldreomsorgen och ett högkostnadsskydd i tandvården. Skattesänkningar
            riktade mot lågoch medelinkomsttagare har genomförts. Företagsskatter
            och fastighetsskatt har sänkts. Förmögenhetsskatten har sänkts
            genom att fribeloppet har höjts kraftigt.
          </note>
          <note>
            Fru talman! Vi är stolta över det som har uppnåtts under de senaste
            fyra åren. Den socialdemokratiska regeringen har hållit sina löften
            och mer därtill, men vi är inte nöjda. Vi socialdemokrater har
            en vision om ett rättvist och solidariskt samhälle, där barn har
            samma möjligheter oavsett vilka deras föräldrar är, där alla människor
            kan leva rika och utvecklande liv utifrån sina egna önskemål och
            drömmar.
          </note>
          <note>
            På Socialdemokraternas partikongress i höstas togs nya steg mot
            vårt mål om ett mer rättvist samhälle. Vi vill sätta kampen för
            jobben främst. Sysselsättningen ska fortsätta att öka och arbetslösheten
            minska, och fler företag ska startas. Detta är alltid nummer ett
            på dagordningen för en socialdemokratisk regering.
          </note>
          <note>
            Vi vill stärka tillväxten genom ökad konkurrens i näringslivet
            och ökade investeringar i utbildning och kunskap. Vi vill höja
            taken i sjuk- och föräldraförsäkringen. Vi vill förbättra sjukvården,
            korta köerna och införa gratis sjukvård för barn. Vi vill införa
            en nationell vårdgaranti. Vi vill höja taket i a-kassan. Vi vill
            på sikt införa ett högkostnadsskydd för alla i tandvården.
          </note>
          <note>
            Vi vill arbeta för att förskolan på sikt ska bli helt avgiftsfri.
            Vi vill fortsätta att sänka skatterna för lågoch medelinkomsttagare.
            Vi vill fortsätta att bygga ut välfärden och öka resurserna för
            vården, skolan och omsorgen. I vårpropositionen presenterar vi
            planer och reformer för 2003 för 17 miljarder kronor och för
          </note>
          <note>
            2004 för 12 miljarder kronor.
          </note>
          <note>
            På samma sätt som under den gångna mandatperioden är den absoluta
            förutsättningen för att förbättringar och reformer ska kunna genomföras
            dels ordning och reda i ekonomin, dels en god och hållbar ekonomiskt
            tillväxt.
          </note>
          <note>
            Jag har nu i korthet redogjort för regeringens bedömning av det
            ekonomiska läget och för huvuddragen i den ekonomiska vårproposition
            som regeringen i dag lägger fram för riksdagen. Låt mig också
            så här när den sista stora ekonomiska propositionen lämnas till
            riksdagen tacka riksdagen och dess ledamöter för ett gott samarbete.
            Vi har skäl att känna stolthet över de beslut som vi har fattat.
          </note>
          <note>
            Låt mig till sist rikta ett särskilt tack till företrädarna för
            Vänsterpartiet och Miljöpartiet för ett bra samarbete med att
            ta fram årets vårproposition liksom under hela mandatperioden.
            Det har fungerat utomordentligt väl.
          </note>
          <note>
            (Applåder.)
          </note>
          <note type="speaker">
            Anf. 2 GUNNAR HÖKMARK (m):
          </note>
          <note>
            Fru talman! Finansministern inledde med att nu sätta punkt för
            den socialdemokratiska regeringsperioden. Jag vill gärna instämma
            i det. Det kom också fram att det inte finns så mycket mer som
            man vill göra. Men det finns mycket som vi skulle kunna göra i
            Sverige för att se till att fler människor kommer i arbete och
            för att sjukfrånvaron pressas ned så att fler människor kan komma
            till jobbet. Det finns mycket vi kan göra för att Sverige ska
            kunna ha en tillväxtkraft i hela landet och för att vända på den
            utflyttning av investeringar och företagande som vi ser i dag.
          </note>
          <note>
            Det finns så oerhört mycket som vi skulle kunna göra för att
            förbättra välfärden för enskilda människor, så att man själv kan
            välja hur man ska utforma sin vardag. Det finns mycket som vi
            skulle kunna göra för att konsekvent och målmedvetet sänka skattetrycket
            så att Sverige kan stå starkt i en global ekonomi med alltmer
            av internationell konkurrens men också av stora möjligheter.
          </note>
          <note>
            Ingenting av detta görs, men det kan göras genom förändringar
            av olika slag. Det som i själva verket händer för regeringens
            del - det framgick i finansministerns bedömning av hur ekonomin
            hade utvecklats
          </note>
          <note>
            - är i grunden att när det går bra i den internationella konjunkturen
            är det regeringens förtjänst att det går bra i Sverige men när
            det går dåligt på grund av den internationella konjunkturen beror
            det på den amerikanska ekonomin. Det finns ett slags geografisk
            skala inbyggd i den ekonomiska politikens ansvarsfördelning: Ju
            sämre det går, desto längre bort från Bosse
          </note>
          <note>
            Ringholm ligger ansvaret.
          </note>
          <note>
            Men riktigt så är det inte, för om man säger så avhänder man
            sig möjligheterna till de förändringar och reformer som ligger
            i våra egna händer för att stärka tillväxtkraften. Det finns,
            fru talman, ingenting i vårpropositionen om hur man ska vända
            utflyttningen av företagsägande och investeringar. En av de mest
            dramatiska förändringar som i dag sker i svensk ekonomi finns
            inte ens nämnd som ett problem. Företag flyttar ut dagligen. Vi
            har haft ett utflöde netto om
          </note>
          <note>
            350 miljarder av investeringar under 90-talet. Det är lika mycket
            som det svenska näringslivets bruttoinvesteringar under förrförra
            året.
          </note>
          <note>
            Men detta problem finns inte i vårpropositionen.
          </note>
          <note>
            Det innebär också, fru talman, att regeringen inte har någon
            politik för att möta detta problem.
          </note>
          <note>
            Fru talman! Finansministern berömmer sig också av att man har
            bekämpat arbetslösheten. Men, fru talman, vi har från högkonjunkturen
            med oss en rekordhög arbetslöshet. Så hög har den aldrig tidigare
            varit i modern tid. Är det någonting att vara stolt över? Är det
            något att vara stolt över att arbetslösheten i själva verket nästan
            närmar sig 1 miljon människor? Den motsvarar 16 % om vi räknar
            in alla dem som är i åtgärder, de latent arbetslösa och de deltidsarbetslösa.
          </note>
          <note>
            Jag ställer till Bosse Ringholm frågan: Är ni stolta? Jag skulle
            vilja påstå att ni är trötta men liknöjda.
          </note>
          <note>
            I själva verket skyler ni över detta problem och säger att det
            inte är så stort. Ni kommer säkerligen att säga till oss när vi
            tar upp arbetslöshetens problem att vi svartmålar. Men vi kommer
            faktiskt att ta upp ett av de mest grundläggande problemen i svensk
            ekonomi, för det handlar om 1,4 miljoner människor som inte går
            till jobbet på grund av att de är förtidspensionerade eller långtidssjukskrivna
            eller saknar jobb.
          </note>
          <note>
            Ni må hur mycket ni vill säga att det är svartmålning, men i
            själva verket är det ni, Bosse Ringholm, som svartmålar möjligheterna
            att göra någonting. Ni har satt punkt för insatserna. Ni har gett
            upp, för ni säger nu att ni har lyckats i kampen mot arbetslösheten.
            Det är bedrövligt eftersom detta är ett av de viktigaste skälen
            till att Sverige nu fortsätter sin eftersläpning.
          </note>
          <note>
            Finansministern tog över huvud taget inte upp det som är det
            allra största problemet både på arbetsmarknaden och i de offentliga
            finanserna, nämligen den växande sjukfrånvaron. Sedan 1997 har
            kostnaderna för sjukpengen ökat med 25 miljarder, men man gör
            inte något. Man har i höstas upprättat en handlingsplan om elva
            punkter som innefattar trepartssamtal, nationella mål osv., men
            man gör inte något.
          </note>
          <note>
            Statsministern har sagt att man ska göra någonting. Han sade:
            "Eventuellt presenterar vi det före valet, eller efter valet."
            Det är lika med ett konstaterande att man inte har någonting att
            komma med just nu, för annars hade det ju kunnat finnas med här.
          </note>
          <note>
            Sjukfrånvaron ökar dagligen med 25 miljoner kronor i kostnader,
            men själva ökningen för 1997
          </note>
          <note>
            motsvarar mer än den öppna arbetslösheten. Ändå gör man inte
            något. Jag skulle vilja ställa några frågor till
          </note>
          <note>
            Bosse Ringholm. Det går bra att skylla på den amerikanska ekonomin,
            men vi sade i höstas att ni hade låtsats om tillväxten och att
            ni inte gör någonting för att vända på utvecklingen när det gäller
            företagandet och arbetslösheten. Vad ska ni vara stolta över i
            ett läge när sjukfrånvaron har ökat med mer än den öppna arbetslösheten?
            Hur ska ni kunna öka sysselsättningen om ni inte gör något åt
            detta problem? Och hur kan en finansminister komma till riksdagen
            utan att över huvud taget linjera upp en politik för det som är
            det i särklass största ekonomiska och mänskliga problemet i vårt
            samhälle?
          </note>
          <note>
            Det har inte heller kommit plötsligt. Det har funnits under mycket
            lång tid. Vi har i alla fall tagit upp det. Ni säger att ni är
            stolta och nöjda, men ni är i själva verket trötta och liknöjda.
            Det frapperande är att socialdemokratin inom dessa kärnområden,
            som handlar om välfärdens och tillväxtens möjligheter, över huvud
            taget inte har någon politik.
          </note>
          <note>
            Statsministern har gjort följande kommentar till att vi förra
            året hade ett rekordhögt skattetryck: Det ska ned till 50 %. Vi
            hade förra året ett världsunikt skattetryck om 53,7 %, som driver
            ut företagandet.
          </note>
          <note>
            Man har också tidigare år efter år sagt att det ska ned till
            50 %, så det var ingen nyhet. Nyheten är att det blir tvärtom.
          </note>
          <note>
            Men så fick han också frågan: Hur ska ni göra för att sänka skattetrycket
            med mer än 4 %? Och då sade han: Vi ska inte göra något, bara
            vänta och se.
          </note>
          <note>
            Då slog det mig, fru talman, att jag kanske har haft fel. Regeringen
            kanske trots allt har en ideologi för att möta de ekonomiska problemen:
            att inte göra något, den s.k. Kronblomssocialismen, nämligen att
            man ligger på soffan och inte gör något. Men det är trötthetens
            och liknöjdhetens politik.
          </note>
          <note>
            Vi kan ta upp problem för enskilda människor:
          </note>
          <note>
            arbetslösheten, det faktum att Sverige släpar efter i den ekonomiska
            utvecklingen och det faktum att ni på regeringssidan har tappat
            greppet om de statliga finanserna. I den delen av ekonomin där
            det är ni som har ansvaret växer underskottet. Enligt era egna
            siffror blir det underliggande underskottet 40 miljarder kronor
            nästa år. Enligt Ekonomistyrningsverket blir det 60 miljarder.
            Är det något att vara stolt över, eller är det inte trötthetens
            och liknöjdhetens politik?
          </note>
          <note>
            Fru talman! Regeringen byggde budgeten för detta år på låtsassiffror.
            Vi sade det i höstas. Man lade in utgifter som nu leder till växande
            utgiftsutveckling och större underskott i statens finanser än
            vad en ansvarsfull politik hade kunnat leda till. Ni har inte
            gjort någonting åt den arbetslöshet vi faktiskt har, utan ni är
            nöjda med hur ni har bekämpat den. Men den är likväl större än
            vad som är rimligt och acceptabelt i ett tillväxtsamhälle och
            ett humant samhälle.
          </note>
          <note>
            Jag ställer mig frågan: Varför redovisar ni ingen politik för
            detta? I slutet av 80-talet var socialdemokraterna också mycket
            nöjda med att allting gick bra i den internationella konjunkturen
            och gjorde inte något.
          </note>
          <note>
            Ni kommer att få finna er i att i den här valrörelsen möta en
            opposition som kan göra något. Vi är inte överens med er om att
            arbetslösheten inte är något större problem längre. Vi är inte
            överens om att företagsutflyttningen inte är något större problem.
            Vi är inte överens om att samhället ska byggas på att staten tar
            över mer och mer.
          </note>
          <note>
            Vi vill bygga en politik som ger ökat utrymme för enskilda människor
            att forma sin välfärd, som tar vara på det som är företagandets
            möjligheter. Vi vill stärka företagsutvecklingen i Sverige så
            att företag, huvudkontor och forskning flyttar hit. Vi ska vända
            på en utveckling som släpar efter för Sverige, och vi ska se till
            att Sverige kan bli en ledande nation inom välfärdstjänsterna
            med en större trygghet för enskilda människor men också mycket
            större möjligheter. Och vi ska byta regeringspolitik från politiken
            att inte göra något till att göra någonting för att göra det bästa.
          </note>
          <note>
            Den politiken kommer vi att presentera i vår motion, och den
            politiken kommer ni att få möta i valkampanjen. Vi vill göra något
            när ni är trötta och liknöjda.
          </note>
          <note>
            (Applåder.)
          </note>
          <note type="speaker">
            Anf. 3 HANS ANDERSSON (v):
          </note>
          <note>
            Fru talman! Nej, Hökmark, vi är inte trötta i majoriteten! I
            finansplanen sägs att nu krävs ekonomisk såväl som politisk uthållighet.
            Det är viktigt. Under mandatperioden har många spått det röd-gröna
            samarbetets krasch, men de har fått fel. Jag vill tacka för gott
            och arbetsamt gemensamt knog. Det har ibland krävt politisk och
            ofta fysisk uthållighet för att klara av det.
          </note>
          <note>
            Vänsterpartiet tog efter valet 1994 ansvar för en politik som
            drog Sverige ur det statsfinansiella moras och det massarbetslöshetens
            elände som Bildtregimen lämnade efter sig. Arbete och rättvisa
            stod högt på agendan. Regeringens äventyr med Centern ledde fel
            under några år, men efter 1998 års val har vi återställt de flesta
            misstagen. Grundtrygghetens 75-
          </note>
          <note>
            procentsnivå har övergivits, tre fjärdedelar av de orättvisa
            egenavgifterna är kompenserade, kommunsektorn har återfått resurser,
            taken i socialförsäkringen kommer att bli tio basbelopp till 2003
            och akassan har stärkts. Med Vänstern i samarbetet kan fackföreningsrörelsen
            känna sig trygg. Som sagt:
          </note>
          <note>
            politisk uthållighet var ordet.
          </note>
          <note>
            Det är ett viktigt besked i denna vårproposition att de utlovade
            reformerna för de närmaste åren ligger fast. Under mandatperioden
            har vi, trots en rejäl avbetalning på statsskulden, tagit beslut
            om reformer motsvarande 70 miljarder i utgifter och ungefär lika
            mycket i skattesänkningar. Vi har också skatteväxlat
          </note>
          <note>
            7 miljarder för miljöns skull.
          </note>
          <note>
            I år blir det utgiftsreformer för 21 miljarder och
          </note>
          <note>
            27 miljarder i rättvisa skattesänkningar. 2003 aviseras reformer
            för 17 miljarder och 2004 ytterligare 12. Om det finns plats för
            vidare skattesänkningar får man väl se i höst. Reformerna handlar
            om jobb, utbildning, välfärd, rättvisa, miljön och internationell
            solidaritet.
          </note>
          <note>
            Är det någon som tror på reformer av den omfattningen och med
            den inriktningen utan Vänsterpartiets medverkan?
          </note>
          <note>
            Sysselsättningsmålet är det övergripande i den ekonomiska politiken.
            Hökmark, vi i Vänsterpartiet är inte nöjda så länge vi har en
            så hög arbetslöshet som vi har i dag. Alla krafter ska inriktas
            på att höja sysselsättningen och öka antalet arbetade timmar.
            Målet,
          </note>
          <note>
            80 % reguljär sysselsättning 2004, ska nås. Sjukskrivna måste
            tillbaka till arbetslivet och inte försvinna in i förtidspensioneringen.
            Jobben kommer först!
          </note>
          <note>
            Det tvåprocentiga finansiella överskottsmålet gäller en hel konjunkturcykel.
            Den goda ekonomiska utvecklingen ger möjlighet att stimulera sysselsättningen.
            Kommunsektorn kräver ökade ekonomiska resurser. Vi kan ju börja
            med att permanenta det extra stöd på 3 miljarder som riksdagen
            beslöt om förra veckan, så att kommunerna orkar betala sina anställda
            även åren framöver. Ekonomisk uthållighet, sade vi ju, finansministern!
          </note>
          <note>
            Åtgärder behövs för ökad tillväxt i många regioner. Varsel och
            nedläggningar drabbar ojämnt över landet beroende på hur sårbar
            näringslivsstrukturen är. Det kan inte vara rimligt att anställda
            och kommuner ska bära bördan av näringslivets omstrukturering
            eller att omställningsbesluten ska tillåtas fattas i privata bolagsstyrelser
            utan samhällsansvar. Motala,
          </note>
          <note>
            Degerfors och Gislaved symboliserar en förlegad maktordning i
            näringslivet. Demokratiska anspråk kräver reformer vänsterut,
            Hökmark! Omställningsförsäkringar, omstruktureringsfonder med
            samhällsinflytande och förstärkta fackliga positioner inom arbetsrätten
            är viktiga inslag. Vänstern har förslagen och de borgerliga endast
            passivitet. Snart är jag nog enig också här med Bosse Ringholm
            - lite uthållighet, bara!
          </note>
          <note>
            En regional innovationspolitik måste till för att modernisera
            näringslivet. Vi ska höja kompetensnivån, stärka entreprenörsandan
            och samverka med högskolan. Riskkapital behövs även ute i regionerna,
            och konkurrensen måste skärpas. Vänsterpartiet har lagt fram en
            rad förslag för att främja de mindre företagens verksamhet, t.ex.
            när det gäller generationsskiften, skattetilläggen, schablonbeskattning,
            3:12-
          </note>
          <note>
            regler, Pomperipossaskatten, förenklingsregler och lindring av
            sjuklöneperioden. Nästa mandatperiod inleder vi med ett rejält
            småföretagar- och innovationspaket, inte sant, finansministern?
          </note>
          <note>
            Fru talman! Sveriges ekonomi är stark. De budgetpolitiska målen
            har klarats med råge. Därför hade vi handlingsfrihet när den internationella
            ekonomin tappade fart. Vi slapp nödbroms och reformslakt.
          </note>
          <note>
            Sysselsättningen har stannat av, t.o.m. minskat något, men långt
            mindre än i de allra flesta andra länder -
          </note>
          <note>
            trots raset inom telekomindustrin och Ericsson. Det är inte konstigt
            att Moodys höjde Sveriges kreditbetyg häromveckan.
          </note>
          <note>
            Den kritik som borgerligheten riktar mot den ekonomiska politiken
            är missriktad. Ja, Hökmark, ni svartmålar de offentliga finanserna,
            och ni döljer fakta. Ni vill inte se att den offentliga skulden
            minskar dramatiskt som andel av BNP. Ni vill inte se att utgiftstaken
            minskar med fem procentenheter som andel av BNP, även om de höjts
            med 137 miljarder kronor mellan 1997 och 2004. Ni vill inte se
            att skattekvoten successivt minskar fram till 2004, bortsett från
            förra året, då rena periodiseringseffekter förrycker bilden, och
            det vet Hökmark mycket väl. Att sysselsättningen ökat med 240
            000 jobb sedan 1998
          </note>
          <note>
            bagatelliserar ni, och att reallönerna utvecklas historiskt bra
            likaså.
          </note>
          <note>
            Konjunkturbedömare, företag och hushåll gör en helt annan bedömning
            än den ni torgför. På det sättet bidrar ni egentligen bara till
            det meningslösa politikerkäbblet, som folk tycker så hjärtligt
            illa om. Men man tror nog mer på Moodys än på Hökmark, mer på
          </note>
          <note>
            Konjunkturinstitutet och LO-ekonomerna än på Mats
          </note>
          <note>
            Odell, mer på Företagarnas riksförbunds positiva prognos än på
            Karin Pilsäter och, skulle jag tro, mer på de optimistiska bönderna
            än på Lena Ek.
          </note>
          <note>
            De borgerligas egna ekonomiska politik är en enda sörja. Enigheten
            kanske gäller den allmänna inriktningen: skattesänkningar, försämrade
            välfärdssystem, angrepp på arbetsrätten och a-kassan, utförsäljning
            och privatisering. Men i övrigt, när det gäller pengarna, har
            man helt olika utgiftstak för den offentliga sektorn, helt olika
            skattepolitik, olika budgetmål för de närmaste åren och helt olika
            utgiftsförslag i statsbudgeten.
          </note>
          <note>
            Och så oansvarig budgetering - arbetsmarknadspolitik och a-kassa
            dras ned för att fylla igen de värsta hålen. Det finns ingen realism
            i det. Det är budgetpolitik på låtsas.
          </note>
          <note>
            Vi får höra hur stora utförsäljningar av statliga företag ska
            stärka budgeten på papperet. När den borgerliga fyrklövern presenterade
            företagsprogrammet förra veckan, mest gammal skåpmat, sade Lundgren:
          </note>
          <note>
            "Det kostar väl 10-15 miljarder, men det får vi ta i sedan."
          </note>
          <note>
            När riksdagen nyss tog beslutet om 3 miljarder i extra sysselsättningsstöd
            till välfärdssektorn hamnade ni på tre olika linjer i voteringen.
            När den kommunala skatteutjämningen kom på tapeten sade Bo Lundgren
            att det där får väl staten ta på sig, om det nu nödvändigtvis
            måste finnas sådan där solidarisk skatteutjämning. Det blir 14
            miljarder till.
          </note>
          <note>
            Det är så det politiska förfallet startar. Titta på storstadsregionerna.
            I Västra Götaland kastade ni in handduken i halvtid. I Skåne gick
            ni back med över 1
          </note>
          <note>
            miljard förra året. I Stockholms läns landsting gick ni back
            med 2,2 miljarder förra året. Prognosen är nu 4
          </note>
          <note>
            miljarder i röda siffror. Vi bryr oss inte, säger Moderaterna.
            Men det hoppas jag att väljarna gör. Ekonomisk och politisk uthållighet
            var det.
          </note>
          <note>
            Fru talman! I tilläggsbudgeten kan vi höja anslagsutgifterna
            med nästan 6 ½ miljarder och ändå ha
          </note>
          <note>
            1 miljard i marginal till utgiftstaket. I själva verket är marginalen
            ännu större. Utjämningsbidraget till kommuner och landsting har
            ökat med 2,9 miljarder.
          </note>
          <note>
            Då uppstår i budgeten tekniskt en utgift som dock motsvaras av
            en lika stor inkomst, varför det är statsfinansiellt neutralt.
            Det motiverar en teknisk uppräkning av taket precis som i fjol.
          </note>
          <note>
            Reellt är budgeteringsmarginalen egentligen 4
          </note>
          <note>
            miljarder. Det finns ett reformutrymme. Det är viktigt för att
            kunna visa handlingsberedskap - inte sant,
          </note>
          <note>
            Bosse Ringholm?
          </note>
          <note>
            Vi klarar av att finansiera de starkt ökande kostnaderna för
            sjukförsäkring, läkemedel, flyktingmottagning, kriminalvård och
            lönegaranti men också nya satsningar: kunskapslyft, bilstöd till
            handikappade och satsningar för att komma till rätta med den hemska
            diskrimineringen i landet. Kvinnojourer får mer pengar liksom
            det förebyggande stödet mot missbruk av alkohol och narkotika,
            plus mycket annat.
          </note>
          <note>
            Och så det viktigaste: Nu säger vi att a-kassan bör höjas i år.
            Det gäller bara att ta ställning till det ekonomiska utrymmets
            exakta storlek. Vi har lovat de arbetslösa att fortsätta denna
            rättvisereform. När löntagarna får rejäla reallönehöjningar har
            många arbetslösa inte fått något alls. Arbetslöshetsförsäkringen
            ska vara ett uttryck för solidaritet mellan de som har och de
            som inte har ett arbete.
          </note>
          <note>
            Vi har lagt fram förslag om hur alla ska få del av höjningen.
            Nu krävs handling. Kanske ska vi börja diskutera frågan redan
            i dag, Bosse Ringholm.
          </note>
          <note>
            Fru talman! Det finns många andra viktiga frågor i vårpropositionen
            trots att den har ändrat karaktär.
          </note>
          <note>
            Inkomstprövningen av änkepensionen försvinner
          </note>
          <note>
            2003. Vad ska Karin Pilsäter nu jaga Vänsterpartiet med? Det
            blev inget svek, det blev en reform.
          </note>
          <note>
            Det samlade programmet mot ohälsa i arbetslivet gäller kanske
            den viktigaste frågan av alla. Det blir mål, hälsobokslut och
            ekonomiska incitament. Det blir ett rejält arbetsmiljöarbete.
            Det blir individuella kompetenskonton och anställningsstöd för
            att öka rekryteringen och utbildningen till vård och omsorg.
          </note>
          <note>
            Det blir möjligt att få anställningsstöd för att omvandla deltider
            till heltider. Aktivitetsgarantin får nya inslag för att skapa
            meningsfulla jobb. Jämställdhetsarbetet ska intensifieras.
          </note>
          <note>
            Bosse Ringholm har delvis redan nämnt reformagendan. Låt mig
            återigen upprepa de fyra prioriteringarna, där det krävs nya initiativ.
          </note>
          <note>
            Främst är det jobben. Uppfyll sysselsättningsmålet! Där ska vi
            gå in som en garant. A-kassereformen ska komma nu. Permanenta
            de 3 miljarderna till kommunerna nästa år! Se till att vi får
            en handlingsplan och ekonomiska resurser så att de könsrelaterade
            löneskillnaderna kan avskaffas. Vi kan börja i välfärdssektorn.
          </note>
          <note>
            Fru talman! Jag kan försäkra att Vänstern finns på plats när
            det gäller att ta ansvar även efter valet, om det handlar om att
            fortsätta kampen för en rättvis och uthållig tillväxt. Det är
            uthålligheten det kommer an på.
          </note>
          <note>
            (Applåder.)
          </note>
          <note type="speaker">
            Anf. 4 MATS ODELL (kd):
          </note>
          <note>
            Fru talman! Regeringens misslyckande att värna och utveckla välfärden
            för utsatta grupper som barn, sjuka och gamla draperas i vårpropositionen
            i ett självberöm av närmast olympiska mått.
          </note>
          <note>
            Men regeringen lever farligt trots goda opinionssiffror fem månader
            före valet. Vanligt folk kan, snabbare än Göran Persson anar,
            genomskåda att kejsaren bakom hurrande sympatisörer egentligen
            är ganska naken. Det är en sak att leda EU:s ministerrådsmöten
            och en helt annan att vända 30 år av utförsbacke för Sverige i
            välfärdsligan.
          </note>
          <note>
            Fem månader före valet erkänner regeringen i vårpropositionen
            att Sveriges ekonomi har utvecklats sämre än vad man hittills
            gett sken av. Statsskulden ökar, arbetslösheten ökar, kommunerna
            är tillbaka i ett krisläge där skolan och omsorgen är hotad, sjukskrivningarna
            skenar och sysselsättningsmålet uppnås inte. Men regeringen flyr
            undan sitt eget ansvar och skyller på USA. Det finns ett tänkvärt
            ordspråk som säger "seglaren väntar inte på medvind, han lär sig
            segla", Bosse Ringholm.
          </note>
          <note>
            När nu de flesta kurvor pekar åt fel håll sätter regeringen,
            likt Allan Larsson inför 1991 års val, sitt hopp till vändpunkter
            i världskonjunkturen i stället för att föreslå förändringar som
            kan förbättra Sveriges långsiktiga tillväxtförutsättningar. Men
            det duger inte för en svensk regering att skylla på USA när den
            svenska tillväxten sedan över 30 år har varit sämre än i omvärlden.
          </note>
          <note>
            Kejsar Persson var i Sollefteå i lördags och enligt
          </note>
          <note>
            TT på sitt allra soligaste humör. Där lovade han icke blott 50
            nya jobb som symtomatiskt nog skulle tillkomma på arbetsförmedlingen
            i Sollefteå utan fastmer också nya pengar till skolan - "nu när
            pengarna strömmar till", som han sade.
          </note>
          <note>
            Kanske rikshushållare Ringholm kunde upplysa kammaren om vilka
            pengar som nu strömmar in i kejsarens kassakista? De är i varje
            fall okända för finansutskottet, Konjunkturinstitutet och Ekonomistyrningsverket
            som alla ser att staten nu måste börja låna pengar igen. Planeras
            kanske nya räder mot
          </note>
          <note>
            Riksbanken? Utan de 20 miljarderna och ytterligare
          </note>
          <note>
            40 miljarder i engångseffekter från bl.a. AP-fonden hade ni ju
            behövt låna 33 miljarder till driften redan i år! Hur påläst är
            egentligen kejsaren?
          </note>
          <note>
            Tänkande medborgare måste också snart inse att allt inte står
            rätt till när landets statsminister gläds åt och välkomnar att
            Riksbanken tvingas höja räntan trots lågkonjunktur och massarbetslöshet.
            Kejsaren torde åtminstone vara lite småfrusen vid det här laget.
          </note>
          <note>
            Fler räntehöjningar lär bli aktuella. Kommer de också att välkomnas?
            Med en bättre strukturpolitik framför allt vad gäller lönebildningen
            skulle den uthålliga tillväxttakten i Sverige bli högre och Riksbanken
            skulle slippa bromsa i en lågkonjunktur redan vid minsta tecken
            vid horisonten på en konjunkturvändning.
          </note>
          <note>
            Vittnar det verkligen om järnkoll på läget och insikt om att
            välfärdskakan måste bakas innan den fördelas när samme Persson
            ler och gratulerar gnosjöborna till att de mest framgångsrika
            familjeföretagen säljs till utlandet? Det är bisarrt med tanke
            på att ägarna säljer ut på grund av en dubbelbeskattning av svenskt
            ägande och en konfiskatorisk arvsskatt som gör det hart när omöjligt
            för nästa generation att ta över. En mer finkänslig kejsare hade
            nu börjat huttra rejält.
          </note>
          <note>
            Fru talman! Vad Sverige behöver är snarast en regering som både
            kan identifiera och uppmuntra drivkrafterna för företagande och
            därmed välfärden. Nuvarande regering klarar ingetdera.
          </note>
          <note>
            Visst har det blivit nya jobb. Men elva EU-länder har haft en
            bättre jobbtillväxt än Sverige. Bara tre länder har haft en sämre
            utveckling än Sverige vilket är allvarligt med tanke på att ungefär
            60 % av den svenska sysselsättningsökningen från 1997 beror på
            att alltfler sjukskrivna behöver vikarier.
          </note>
          <note>
            Regeringen redovisar i det s.k. högtillväxtalternativet i propositionen
            hur det skulle se ut om den svenska tillväxten var högre. Men
            det häpnadsväckande är att absolut ingenting görs för att uppnå
            denna högre tillväxt. I stället står regeringen passiv och tittar
            på och spanar efter medvind och skyller på nedgången i USA. Varför,
            Bosse Ringholm, försöker ni inte ens presentera en politik för
            att uppnå högtillväxtalternativet? Det skulle både ge vården,
            skolan och omsorgen de resurser som behövs och ge människor de
            arbeten de i dag saknar.
          </note>
          <note>
            Vad sade då Göran Persson när krisen i kommunernas ekonomi brutalt
            avslöjades av Kommunförbundet häromveckan? "Det här är hanterliga
            belopp, vi får öka statsbidragen." Detta, fru talman, är ett uttalande
            som påminner om rekommendationen att ta banklån för att kunna
            sätta på plåster på benbrott. Så talar bara en mycket lättklädd
            kejsare, för det finns ju inga miljarder att dela ut.
          </note>
          <note>
            Sanningen är att Sverige fortsätter att bli relativt sett fattigare
            med Socialdemokraterna vid makten.
          </note>
          <note>
            Bara sedan Göran Persson blev statsminister 1996 har
          </note>
          <note>
            Sverige förlorat i runda tal 30 miljarder kronor realt jämfört
            med om vi bara lyckats hålla samma tillväxttakt som genomsnittet
            av OECD-länderna. Det motsvarar väldigt stora belopp som skulle
            räcka till ungefär 90 000 fler anställda människor inom vården,
            skolan och omsorgen. Ni har haft åtta år på er, men välfärden
            fortsätter att urholkas.
          </note>
          <note>
            När man lyssnar på statsministerns kommentarer till problemen
            i riket kommer man osökt att tänka på den klassiska kultförklarade
            filmen Välkommen Mr
          </note>
          <note>
            Chance, där trädgårdsmästaren i Peter Sellers oförglömliga tolkning
            kunde säga de mest nonsensspäckade och häpnadsväckande saker till
            omgivningen som bara nickade, tolkade till det bästa och noterade
            i stum beundran. När filmen sedan var slut visste man inte om
            beundrarna någonsin upptäckte att kejsaren var naken.
          </note>
          <note>
            Men, fru talman, det är nu fem månader kvar till valet. Denna
            regerings otillräckliga företagarklimat och eftersläpningspolitik
            har under åtta år kostat det svenska folkhushållet 30 miljarder
            kronor. Det finns tyvärr ingenting i vårpropositionen som tyder
            på någon som helst förändring till det bättre. Sverige har helt
            enkelt inte råd med Göran Persson och Bosse
          </note>
          <note>
            Ringholm längre, stödda på Gudrun Schyman.
          </note>
          <note>
            Det är här, i det dåliga företagarklimatet, i flykten av företag,
            huvudkontor, kapital och kunskap som vi har den viktigaste förklaringen
            till resursbristen i vården och skolan. Jag tror att Perssons
            goda opionionssiffror vilar på att medborgarna har någon sorts
            överseende med att varken tillväxten och därmed inte heller vården,
            skolan eller omsorgen fungerar tillfredsställande. Men så kommer
            det knappast att kunna fortsatta fram till valdagen.
          </note>
          <note>
            Fru talman! Jag tycker inte heller att regeringen har levt upp
            till riksdagens beställning att propositionen skulle ha ett långsiktigt
            perspektiv. Nu har regeringen kortat ned det så att det bara handlar
            om två år. De långsiktiga visionerna och förslagen lyser helt
            med sin frånvaro. Det skulle vara intressant om finansministern
            något ville utveckla vad det beror på att ni inte lever upp till
            den beställning som riksdagen har gjort av vad denna proposition
            skulle handla om.
          </note>
          <note>
            Det finns i propositionen kortsiktiga saker och självberöm av
            vad ni har åstadkommit. Men det långsiktiga receptet på hur Sverige
            ska kunna få en bättre och starkare tillväxt i fortsättningen
            saknas helt här.
          </note>
          <note>
            Sverige har sedan 1970 till ca 2001 haft en genomsnittlig tillväxt
            på 1,8 %. OECD-länderna har under motsvarande tid haft en tillväxt
            på 2,95 % i genomsnitt per år.
          </note>
          <note>
            Detta är oerhört allvarliga saker. Konjunkturinstitutet, Medlingsinstitutet
            och flera andra pekar på att den svenska löneinflationen är ett
            mycket stort hot mot att välfärden ska kunna värnas i framtiden.
            Där gör ni alltså ingenting.
          </note>
          <note>
            Fru talman! Den 2 maj kommer Kristdemokraterna att lägga fram
            förslag för att vända en 30 år lång negativ utveckling och därmed
            ge förutsättningar för mer tid för barnen, en bra skola, en bättre
            vård och en tryggare omsorg. Dagens vårproposition visar däremot
            att kejsaren verkligen är naken.
          </note>
          <note>
            (Applåder.)
          </note>
          <note type="speaker">
            Anf. 5 LENA EK (c):
          </note>
          <note>
            Fru talman, ärade ledamöter och ärade åhörare!
          </note>
          <note>
            Sverige har haft goda och dåliga tider. De senaste sex åren har
            vi genomlevt en av de mest stadiga och långa högkonjunkturerna
            som vi haft på länge. Ja, inte bara vi. Europa och USA har också
            haft stadigt positiva tillväxttal. Grunden till att Sverige har
            kunnat flyta på den internationella framgångsvågen är den sanering
            och reformering av svensk ekonomi som genomfördes under den förra
            djupa lågkonjunkturen.
          </note>
          <note>
            Centerpartiet lade ned all sin kraft och energi för att saneringen
            skulle bli lyckosam. Vi, liksom många av er som lyssnar i dag,
            vet att lågkonjunktur, besparingar och saneringar drabbar de människor
            värst som har minst. Det är de vanliga människorna, de vanliga
            företagen och de vanliga kommunerna. Det är de med de minsta marginalerna
            som får bära den tyngsta bördan om statens ekonomi missköts.
          </note>
          <note>
            Därför, fru talman, är jag i dag mycket bekymrad och orolig för
            att det förra historiska saneringsarbetet nu håller på att gå
            till spillo. Finansministern borde tala om hela sanningen för
            svenska folket. De offentliga finanserna visar på totalen ett
            plus. Men det är, mina vänner, det fristående pensionssystemet
            som går med plus. Den andra delen är kommuner och landsting. De
            går i och för sig knackigt på sina håll, men genomsnittligt visar
            de på ett litet överskott. Men statens budget, finansministerns
            ansvar, går faktiskt med minus. Det är med utförsäljningar och
            indragningar från Riksbanken som det blir ett totalt plus i år.
            Ekonomistyrningsverket pekar på att det nästa år först blir ett
            underskott realt på 43 miljarder, och om man sedan tittar på det
            underliggande underskottet kommer det upp till 59-60 miljarder.
            Det innebär att statsskulden ökar.
          </note>
          <note>
            Fru talman! Ska medborgarna än en gång få betala dyrt för överbudspolitik?
            Kommer de med de minsta marginalerna återigen att få känna av
            bittra saneringsåtgärder några år efter valet eller redan i höst?
          </note>
          <note>
            Både finansministern och statsministern väntar med recepten för
            de största problemen. Det som står i finansplanen är: Detta återkommer
            vi med i höst.
          </note>
          <note>
            Detta återkommer vi med efter valet. Detta återkommer vi med
            i höst.
          </note>
          <note>
            Socialdemokraterna och Vänsterpartiet har hittills sagt: Det
            går bra för Sverige. Låt oss fortsätta att förbättra. Men hur
            ser det ut egentligen? Sjukskrivningarna ökar. Arbetslösheten
            fortsätter uppåt. Fler elever lämnar skolan utan godkända betyg.
            Företagsamheten pekar nedåt. Inflationen pekar å andra sidan uppåt,
            vilket inte alls är bra. Minskat offentligt sparande och ett ökat
            skattetryck. Hushållens disponibla inkomster sjunker nästa år.
            Den sociala och regionala klyvningen har aldrig varit så stor
            som nu.
          </note>
          <note>
            De flesta av nyckeltalen pekar faktiskt i en negativ riktning,
            efter sex år av brinnande högkonjunktur.
          </note>
          <note>
            Låter det som ett framgångskoncept? Om det är regeringens framgångar
            är löftet om att fortsätta på den inslagna vägen snarare ett hot
            än ett löfte. De regionala klyftorna har blivit djupare under
            den senaste valperioden. Nordiska rådet pekar på att av tio regioner
            i Norden där sysselsättningen minskar och som är i en krisartad
            situation finns åtta i Sverige.
          </note>
          <note>
            Fru talman! Om man ska göra internationella jämförelser, som
            finansministern gjorde, är det kanske den jämförelsen man ska
            fundera över och den situationen som man ska försöka hitta ett
            åtgärdspaket för.
          </note>
          <note>
            Människor på landsbygden, på de små orterna och i de små städerna
            - de många städer som har minskat sin befolkning - begär inte
            allmosor, förmåner eller bidrag. De begär, och det med all rätt,
            lika villkor för att själva kunna ordna tillväxt och bra levnadsvillkor
            på sina orter. Men det är inte det som de får.
          </note>
          <note>
            För att kunna upprätthålla en bra offentlig sektor med de krav
            som de allra flesta av oss har på vård, skola och omsorg krävs
            en rejäl och uthållig tillväxt.
          </note>
          <note>
            Då räcker det inte bara med en löftespolitik, för vad det handlar
            om är att titta på hur det går med företagen och hur företagsklimatet
            ser ut. Det är nämligen grunden för välfärden. Det är där de pengar
            skapas som vi sedan kan fördela.
          </note>
          <note>
            Sverige har under de senaste 30 åren gått från att vara världens
            fjärde rikaste land till att hamna under
          </note>
          <note>
            EU:s genomsnitt när det gäller välstånd per innevånare. Hade
            vi behållit vår position så hade situationen i
          </note>
          <note>
            Sverige varit helt annorlunda.
          </note>
          <note>
            Det finns massor av siffror som visar hur nyföretagandet minskar,
            hur konkurserna ökar och hur utflyttningen ökar. Det handlar förstås
            om att vi saknar en reell industripolitik i Sverige, men det handlar
            också om att vi saknar en reell politik för småföretagande. Ska
            vi gå till stora företag så måste det börja med små företag. Ska
            företagen växa och skapa tillväxt så måste det finnas lika villkor
            för företagen i hela landet.
          </note>
          <note>
            Älmhult är väl inte och kommer kanske inte att bli
          </note>
          <note>
            - jag säger kanske, för man vet aldrig med smålänningar - en
            stor stad eller ett storstadscentrum. Ändå lyckades Ingvar Kamprad
            skapa företaget Ikea just med utgångspunkt i Älmhult. Om vi ska
            ha fler sådana framgångshistorier, vilket vi allihop behöver,
            så måste vi fundera över småföretagarklimatet.
          </note>
          <note>
            Det finns oändligt mycket statistik som visar hur jobbigt det
            är att driva företag i dag. Det finns oändligt många berättelser
            från företagare som visar hur det är att vara företagare. Du betalar
            moms på det som du har blivit bestulen på. Din familj, din hustru
            eller man, får inte arbetslöshetsersättning om hon eller han är
            gift med en fåmansföretagare. Den som är företagare får bara 70
            % av föräldraersättningen jämfört med en arbetstagare med lika
            lön.
          </note>
          <note>
            Det är inte bara så att det är ett dåligt småföretagarklimat
            - det är t.o.m. så att regeringen med stöd av
          </note>
          <note>
            Vänsterpartiet och Miljöpartiet rent ut sagt diskriminerar människor
            med små företag. Då omöjliggör man också för en reell och bra
            tillväxt i framtiden.
          </note>
          <note>
            Centerpartiet har under ledning av Eskil Erlandsson ihop med
            de andra oppositionspartierna presenterat en rapport om småföretagarklimatet
            med 53 förslag för att skapa nya företag, fler jobb och högre
            tillväxt. Nu har vi sagt vårt. Nu väntar vi på regeringen i den
            här frågan. Än så länge leder vi med 53-0.
          </note>
          <note>
            Jag ska återge vad finansministern har sagt. Våra möjligheter
            att klara tillväxten och välfärden begränsas på både kort och
            lång sikt av medborgarnas höga ohälsotal, framhåller finansministern
            i sin plan.
          </note>
          <note>
            Då undrar jag bara: Vart tog folkhälsopropositionen vägen? Ohälsan
            kostar i dag 310 miljoner kronor om dagen. Bara under de tio minuter
            som det tog för finansministern att presentera vårbudgeten kostade
            medborgarnas ohälsa två och en halv miljon kronor!
          </note>
          <note>
            Det är så stora belopp att det svindlar. Det är svårt att översätta
            detta och att förstå med både hjärta och hjärna vad det betyder
            för svensk ekonomi och för vanliga medborgare som råkar ut för
            sjukdom eller arbetsskada.
          </note>
          <note>
            Ge mig en kvart om dagen, sade redan Arne
          </note>
          <note>
            Tammer. Tänk om regeringen hade ägnat en kvart om dagen åt att
            försöka lösa dessa problem! Om man tittar på försäkringskassornas
            anslag för rehabilitering ser man att de ligger på samma nivå
            som de i stort sett alltid har gjort, medan kostnaden för sjukpenning
            stiger brant som en bergssluttning i alperna.
          </note>
          <note>
            Man vägrar att vara med på Finsam - det som var ett samordningsprojekt
            för bättre kvalitet i sjukvården. Inga ytterligare pengar kommer
            på detta område.
          </note>
          <note>
            Detta drabbar kvinnor allra mest. Kvinnors andel av långtidssjukskrivningarna
            ökar. Kvinnors lönediskriminering ökar - och detta av partier
            som står för en feministisk hållning. Det finns inget i det material
            som vi har fått i dag, fru talman, som visar på att man vill lösa
            problemen varken med de sociala klyftorna eller de regionala.
            Det finns inte ord om hur man ska lösa problemet med lönediskrimineringen
            mellan män och kvinnor.
          </note>
          <note>
            Fru talman! Vi kommer om några veckor att lägga fram förslag
            från Centerpartiet som handlar om lika villkor för människor,
            för regioner och för män och kvinnor.
          </note>
          <note type="speaker">
            Anf. 6 KARIN PILSÄTER (fp):
          </note>
          <note>
            Fru talman! Det är få områden där det är så tydligt hur mycket
            vi behöver varandra på denna jord som ekonomin. Det är därför
            vi liberaler kämpar för mer frihandel, för valutasamarbete och
            för internationellt utvecklingsbistånd.
          </note>
          <note>
            Självfallet gläds vi nu åt den internationella vändning som ser
            ut att vara på väg. Och visst är det roligt att Sverige har fått
            höjda kreditbetyg och att vi har överskott i de offentliga finanserna.
          </note>
          <note>
            Det är t.o.m. roligt med en alldeles rosa proposition. TV-tittarna
            kanske inte har sett den. Jag vet inte om det beror på att det
            är Ungt val den här veckan och finansministern satsar på att få
            vara med i Grynets show på fredag. Det kanske är därför han har
            gjort ett rosa omslag på propositionen, men i så fall får nog
            finansministern göra något åt kavajen också.
          </note>
          <note>
            Det är alltså Ungt val, och jag tror att ungdomar bryr sig mycket
            om vad som händer i framtiden. Men om det får vi veta väldigt
            lite innanför det rosa omslaget. Den ekonomiska utvecklingen präglas
            trots det rosa av stagnation, stigande räntor, företag som flyttar,
            arbetslöshet som biter sig fast och ökande sjukskrivningar. Den
            internationella händelseutvecklingen kan vi inte skriva av bara
            för att det tycks vända i konjunkturen. Vi har ju t.ex. krisen
            i Mellanöstern.
          </note>
          <note>
            Vi har ganska stabila statsfinanser, och det är bra.
          </note>
          <note>
            Tyvärr har vi också en alldeles för stabil ekonomi i stället
            för en dynamisk och sprudlande sådan. Vi har låg tillväxt, men
            ändå redan stigande räntor. Sverige verkar ha kört fast i arbetslösheten
            - i alla fall ser det ut så om man läser siffrorna i vårpropositionen.
            90-
          </note>
          <note>
            talskrisen kan inte längre vara någon ursäkt för detta lika lite
            som den kan vara någon ursäkt för passiviteten när det gäller
            att göra någonting åt sjukskrivningarna.
          </note>
          <note>
            I stället för offensiva förslag för att fler ska komma in på
            arbetsmarknaden återanvänder man nu löftet om höjd a-kassa, som
            kanske ska komma. Vi får väl se om det kommer första maj.
          </note>
          <note>
            Man skulle verkligen kunna vänta sig att regeringens sista ekonomiskpolitiska
            dokument till riksdagen före valet skulle handla om vad regeringen
            vill.
          </note>
          <note>
            Men det gör det inte, utan det är mest skryt över genomförda
            utgiftsökningar och tidigare vunna segrar och ett upprepande av
            tidigare gjorda löften om utgifter. Miljöpartiets språkrör Lotta
            Nilsson Hedström går så långt att hon säger att detta är en bouppteckning.
            Det kan för min del gärna få gälla själva regeringen, men Sverige
            är inget dödsbo. Sverige kan växa, och människor kan växa.
          </note>
          <note>
            Men vi kanske på något sätt lever i olika världar, och att det
            i Ringholms värld är så att välstånd skapas genom mer anslag i
            budgeten medan det i min värld är så att välstånd skapas av människor.
            I Ringholms värld kanske välstånd skapas av miljarder i anslag
            medan det i min värld skapas av att människor får möjlighet att
            skapa miljarder genom produktion, köp och försäljningar.
          </note>
          <note>
            Vilhelm Moberg skriver så här i satiren Det gamla riket - en
            ganska talande titel:
          </note>
          <note>
            "Regeringspartiet i Idyllien är ett idéparti. Det omfattar två
            idéer: 1: Partiet ska komma till makten.
          </note>
          <note>
            2: Partiet ska behålla makten."
          </note>
          <note>
            Mot det står ett liberalt idéparti som vill ha makten för att
            genomföra förändringar. Och varför då? Jo, därför att vi behöver
            en offensiv, reforminriktad ekonomisk politik så att Sverige kan
            växa. Om Sverige ska växa så måste människor kunna växa, och för
            att
          </note>
          <note>
            Sverige ska fungera så måste människors vardag fungera.
          </note>
          <note>
            Men vi vet att ute i vardagen slits både småbarnsföräldrar och
            andra mellan jobbet och dagis, mellan matkassar och skurhinkar,
            mellan krav på jobbet -
          </note>
          <note>
            patienters, elevers och kunders behov. Vi ska sopsortera och
            vi ska skjutsa barnen hit och dit. Vi ska få både tid och hushållskassa
            att gå ihop. Politikerna står och säger i kör hur det ska vara.
            Maxtaxa - jobba mer, säger en. Sextimmarsdag - jobba mindre, säger
            en annan. Ovanpå det kommer några som pekar finger och säger:
            Du har en tidsskuld. Det är inte så konstigt om resultatet blir
            stress, press, utbrändhet och långtidssjukskrivningar. Men det
            görs alldeles för lite för att på bredden förändra det här.
          </note>
          <note>
            Vi behöver kortare vårdköer och mer rehabilitering, ett mänskligare
            arbetsliv och mera makt i vardagen i stället för köer och långtidssjukskrivningar.
            Vi behöver riva hierarkier och reformera den offentliga sektorn
            för att släppa loss kvinnors skaparkraft och få bättre kvalitet.
            Och det är dags att en gång för alla göra upp med de orättvisa
            lönerna och usla arbetsvillkoren för Sveriges kvinnor.
          </note>
          <note>
            Ska Sverige växa, måste småföretagen växa. I
          </note>
          <note>
            stället har antalet småföretagare på det senaste året minskat
            med 6 000. Hans Andersson tror mer på företagarna än på mig, men
            då kanske han skulle titta på Småföretagarförbundets egen barometer,
            eller termometer, för där kommer Folkpartiet och Centern först
            och Vänsterpartiet sist bland dem som var med -
          </note>
          <note>
            Socialdemokraterna valde att inte delta. Så tro gärna på företagarna
            i stället för på mig, för de sätter Folkpartiet som nummer ett.
          </note>
          <note>
            Ska Sverige växa måste människor kunna växa.
          </note>
          <note>
            Då tycker jag att det vore bra att börja med barnen.
          </note>
          <note>
            Regeringen är väldigt stolt över att Sverige enligt
          </note>
          <note>
            OECD är det land som satsar mest pengar på skolan.
          </note>
          <note>
            Men samma OECD har kommit fram till att Sverige är bland de sämsta
            länderna när det gäller att få ordning och reda i klassrummen,
            att vi är nästan sämst på att ge barn med utländsk bakgrund en
            vettig utbildning och att det är vanligare i Sverige att ungdomar
            hoppar av gymnasiet än i nästan något annat land. En fjärdedel
            av barnen når aldrig målen för grundskolan och bara drygt hälften
            klarar gymnasiet.
          </note>
          <note>
            Vi behöver en rejäl omläggning av skolpolitiken, främst för att
            de barn och ungdomar som verkligen behöver skolan mest också behöver
            den bästa skolan.
          </note>
          <note>
            En bra skola är den biljett till klassresan som inga omfördelningssystem
            i världen kan vara. Men det är också så att en bra skola ger Sverige
            växtkraft.
          </note>
          <note>
            Fru talman! Om Sverige ska fungera, måste vardagen fungera. Då
            måste vi ha bra och fungerande socialförsäkringar. Vi har nu fått
            ett "kretsloppat"
          </note>
          <note>
            löfte om höjd a-kassa en gång till. Hans Andersson säger att
            man ska se exakt hur mycket det kan bli. Jag får liksom intrycket
            att det är ett gäng som står och skådar efter överskott i budgeten
            som kommer att vara lika sannolika som att en fågelskådare på
            Öland får syn på en rosa flamingo. Vad vi behöver är en socialförsäkringsreform
            som skapar trygga och stabila socialförsäkringar, så att man inte
            behöver mäta av vecka för vecka om det eventuellt finns något
            överskott någonstans som man kan använda.
          </note>
          <note>
            Fru talman! Det har talats om mycket bra saker, och det har talats
            om brister. Jag tycker att det är en avgörande brist att den ekonomiska
            propositionen helt saknar riktlinjer för skattepolitiken. Det
            är ju liksom hela inkomstsidan. Det pratas jättemycket om olika
            anslag hit och dit på utgiftssidan. Men först måste man ha pluring
            in innan man kan fixa pluring ut.
          </note>
          <note>
            När det gäller skattepolitiken förväntas vi sannerligen köpa
            en gris, inte vet jag om den är rosa, men i alla fall i en rosa
            säck. Det är ju inte så att det på det här området saknas utmaningar.
            Globaliseringen är i grunden så bra därför att möjligheter öppnas.
            Men då måste vi också ha ett internationellt konkurrenskraftigt
            skattesystem i stället för ett hastigt backande hit och dit som
            gör att människor i stället för att betala skatt efter bärkraft
            får betala skatt efter flyttkraft.
          </note>
          <note>
            Vi behöver skattereformer som ökar möjligheterna för jämställdhet,
            för kvinnor och män att klara både vardag, jobb och ansvar för
            familj och bryta segregation och utanförskap. Vi behöver en ny
            skattereform, som vi liberaler kämpar för, där det lönar sig att
            arbeta, spara, ta risker och att faktiskt göra det i
          </note>
          <note>
            Sverige.
          </note>
          <note>
            Fru talman! Jag ska nämna ytterligare några saker som är glömda.
            Det som vi brukar kalla för det glömda Sverige - människor med
            funktionshinder, människor med arbetshandikapp och många andra
            grupper som inte har starka organisationer - är tyvärr lika glömt
            som det brukar vara.
          </note>
          <note>
            Det här bokslutet - bouppteckningen, som en del kallar det för
            - har ett vackert rosa omslag. Bosse
          </note>
          <note>
            Ringholm kom i uppräkningen i sitt anförande till slut till framtiden:
            Vi vill det, vi vill det, vi vill det. Men man pekar ingenstans
            på hur det ska gå till, och då blir allt det där man vill kanske
            mest bara rosa drömmar. Socialdemokraterna utnyttjade nämligen
            inte högkonjunkturens möjligheter till reformer, och det finns
            inget som tyder på att man har förstått att man behöver göra ett
            radikalt omtänkande.
          </note>
          <note>
            Sverige kan växa. Människor kan växa. Om Sverige ska fungera
            måste människors vardag fungera. Vi kommer den 2 maj att lägga
            fram ett förslag för att människors bästa drömmar ska kunna bli
            verklighet.
          </note>
          <note type="speaker">
            Anf. 7 YVONNE RUWAIDA (mp):
          </note>
          <note>
            Fru talman! Vi satt just och diskuterade här om det är ett rosa
            omslag, som Karin Pilsäter sade, eller om det är ceriserött med
            gröna inslag - det finns gröna punkter på det.
          </note>
          <note>
            För Miljöpartiet är den stora utmaningen i politiken att stärka
            situationen för de socialt utsatta, att barnen, arbetslösa, diskriminerade
            ska få det bättre.
          </note>
          <note>
            Det är också en stor utmaning för oss att förbättra miljön och
            att förbättra livskvaliteten för människor.
          </note>
          <note>
            Under den här mandatperioden har vi tagit flera steg för att
            göra sådana förbättringar, och vi i Miljöpartiet har legat i i
            det samarbete som har funnits mellan Socialdemokraterna, Vänstern
            och oss.
          </note>
          <note>
            När det gäller de socialt utsatta har vi gjort satsningar för
            att motverka diskriminering, bl.a. genom att satsa på regionala
            diskrimineringsombudsmän, och nu i år kommer det att införas klausuler
            mot diskriminering vid offentlig upphandling.
          </note>
          <note>
            Vi har gjort en stor satsning på barnen, en väldigt viktig satsning,
            med alltifrån höjda barnbidrag och införande av en pappamånad
            till en höjning av garantinivån i föräldraförsäkringen. Vi har
            gett ökade resurser till den offentliga sektorn och därmed också
            till vården och skolan. Vi har gett rätt för barn till arbetslösa
            och föräldralediga att gå i förskola. Vi har också gjort satsningar
            för att förbättra pensionärernas situation. Ett högkostnadsskydd
            i tandvården för äldre kommer att införas. Vi har också satsat
            på studentbostäder.
          </note>
          <note>
            När det gäller livskvaliteten finns det två för oss oerhört viktiga
            åtgärder. En har vi delvis fått igenom, och det är friåret, att
            en person har rätt att ta ledigt i tre till tolv månader och få
            en ersättning av staten om en arbetslös går in på den arbetsplatsen.
            Det här är något som vi vill införa i hela landet och inte bara
            i de tolv kommuner där det redan är infört.
          </note>
          <note>
            Vi tror också - här har vi inte kommit överens med våra samarbetspartier
            - att den viktigaste åtgärden för förbättrad livskvalitet är arbetstidsförkortning.
          </note>
          <note>
            Det är något som vi fortsatt kommer att kämpa för.
          </note>
          <note>
            När det gäller det ekologiskt hållbara samhället och miljön har
            det hänt väldigt mycket. Vi har tredubblat miljöanslagen, t.ex.
            anslag för ökat skydd för biologisk mångfald, anslag för att förorenad
            mark ska kunna saneras, anslag för att motverka klimatförändringar
            m.m.
          </note>
          <note>
            Vi har under mandatperioden också påbörjat en skatteväxling som
            ska fortsätta. Vi har halverat momsen på resor med tunnelbana
            och bussar. Vi har sett till att stimulera så att den bilpark
            som går på förnyelsebara bränslen ska öka. Vi ska göra stora satsningar
            på järnväg. Och vi har gjort satsningar på ekologiskt byggande.
          </note>
          <note>
            Det här är en hel del av den politik som har kunnat genomföras
            delvis på grund av att Miljöpartiet har prioriterat de här frågorna.
            Vi är delvis nöjda, men inte fullt nöjda, med den politik som
            har förts. Det finns fortfarande väldigt många människor som är
            utanför samhället, och klyftorna i samhället ökar.
          </note>
          <note>
            Väldigt många har fått det bättre, men inte alla. Därför finns
            det fortfarande mycket jobb att göra.
          </note>
          <note>
            Det som jag kommer att ta upp nu är en fråga som vi tror är en
            av de viktigaste frågorna för framtiden, och det är sjukskrivningarna.
          </note>
          <note>
            I morse såg jag på TV en LO-utredare som sade:
          </note>
          <note>
            Människor är inga maskiner. Människor behöver återhämtning. Det
            är helt rätt. Människor är inga maskiner. Människor i dagens Sverige
            blir alltmer stressade. Hälften av svenskarna svarar att de är
            stressade när de kommer hem från jobbet, och de långvariga sjukskrivningarna
            har ökat med ungefär 20 % de senaste två åren. 16 % har sökt läkarvård
            på grund av stressen.
          </note>
          <note>
            Kvinnor är mer stressade än män, delvis för att de också känner
            ett större ansvar för hemarbetet och barnen. Det finns alltså
            könsskillnader. Det finns diskriminering, kan man säga, som gör
            att kvinnor faktiskt är mer sjukskrivna och känner sig mer stressade.
            Det här är något som vi måste ta tag i. Kvinnor är också mer utsatta
            för stress för att de har mindre makt och färre belöningar än
            män på sina jobb. Det gör dem mer påverkbara för stress. Män lyckas
            faktiskt, för att de inte har samma ansvar hemma, i större utsträckning
            minska sin stress.
          </note>
          <note>
            Det finns flera orsaker till sjukskrivningsnivåerna.
          </note>
          <note>
            Det här är en väldigt komplex fråga, och jag tycker inte om enkla
            beskrivningar av varför folk är sjukskrivna. Det kan handla om
            sådant som alla de omorganisationer vi har sett, nedskärningarna
            vi såg i början av 90-talet och den personalbrist som fanns som
            gjorde att många fick jobba väldigt hårt. Det kan vara brist på
            kontroll över arbetet, brist på uppskattning och personlig utveckling
            och också attityder och organisationer som är utformade med mannen
            som norm och kvinnan som avvikelse.
          </note>
          <note>
            Det här är också problem som många invandrare upplever. De blir
            också mer stressade för att de har invandrarbakgrund - av samma
            skäl som kvinnor blir mer stressade och mer sjukskrivna. Det här
            är en oerhört stor fråga. Kostnaden för sjukskrivningarna är enorm,
            och vi måste ta tag i det här.
          </note>
          <note>
            Vi har ju ett åtgärdsprogram i samarbetspartierna, ett elvapunktsprogram
            för att ta tag i sjukskrivningarna. Men vi tycker inte att det
            är nog. Jag har först en fråga till de borgerliga partierna: Hur
            ska ni komma till rätta med sjukskrivningarna? Ni pratar mycket
            om det, men har ni något åtgärdsprogram? Stöder ni förslaget,
            som jag tror är väldigt farligt, om att arbetsgivaren ska betala
            sjuklönen under en längre period? Det tror jag kommer att leda
            till att fler hamnar helt och hållet utanför arbetsmarknaden.
            Det kommer att minska sysselsättningsnivån i Sverige eftersom
            ett antal människor inte kommer att bli attraktiva på arbetsmarknaden.
            Är det så att ni vill sänka kostnaderna för sjukskrivningarna,
            med tanke på era skattesänkningar, genom att minska ersättningsnivån
            när man är sjukskriven?
          </note>
          <note>
            Vi tycker inte att det elvapunktsprogram vi har är tillräckligt.
            Vi vill dessutom att man ser till att jobba mer med förebyggande
            hälsoarbete och att man breddar hälso- och medicinbegreppet. Vi
            vill lyfta upp matens, motionens, det själsliga välbefinnandets
            och alternativmedicinens betydelse för hälsan. Vi vill också se
            till att satsa på ett friår för hela landet, inte bara i de tolv
            kommuner som just nu har ett friår och där de människor som tar
            ut ett friår faktiskt kommer att orka med arbetslivet under en
            längre tid. Vi vill också satsa på en arbetstidsförkortning. Vi
            tror att en arbetstidsförkortning är nödvändig för att minska
            stressen och sjukskrivningarna i vårt samhälle.
          </note>
          <note>
            Sedan vill jag ta upp en annan aspekt, där vi inte är helt nöjda.
            Det finns fortfarande grupper som är utsatta. Vi vill förbättra
            situationen för barnen alltmer i framtiden men också jobba ännu
            hårdare för att minska diskrimineringen. Det är en oerhört oroande
            utveckling i samhället att klyftorna ökar. Enligt LO
          </note>
          <note>
            har den ekonomiska jämställdheten inte blivit bättre. I
          </note>
          <note>
            dag tjänar en person ur makteliten i Sverige tolv gånger mer
            än en industriarbetare. Även här har vi en brist på jämställdhet.
            De flesta i makteliten är män, vita män över 50 år. Andelen kvinnor
            är knappt 14 %
          </note>
          <note>
            och andelen invandrare är ännu lägre.
          </note>
          <note>
            Samtidigt ställer näringslivets toppar krav på sina anställda
            att hålla nere lönekraven för att rädda svensk låginflationspolitik.
            Samtidigt höjer näringslivet sina egna löner mycket kraftigt.
            Det är en utveckling som inte är hållbar och som måste vändas.
            Här undrar jag: Hur ser de borgerliga partierna på detta?
          </note>
          <note>
            Är det bra med de ökande löneklyftorna eller är det något som
            också ni vill agera politiskt för att förändra? Är det någon skillnad
            mellan vad Moderaterna och Centerpartiet tycker?
          </note>
          <note>
            Det finns väldigt mycket att göra. Miljöpartiets politik framöver
            kommer att fokuseras på att minska sjukskrivningarna, att minska
            segregationen i samhället, att minska diskrimineringen och att
            utforma samhället så att barn och äldre får det bättre.
          </note>
          <note>
            Vi vill också fortsatt satsa, för det finns stora behov av det,
            för en bättre miljö. Vi har stora miljöproblem framför oss som
            vi måste vidta ännu fler åtgärder för att möta. Det är växthuseffekten.
            Det är utfiskningen av torsken i exempelvis Östersjön. Det är
            algblomningen som fortsätter. Vi vill också fortsatt satsa på
            en solidarisk internationell politik med både ökat bistånd och
            en annan internationell syn på hur handelspolitiken ska ses över.
            För det handlar inte bara om att ge bistånd. Det handlar om att
            ge utvecklingsländer en reell möjlighet att utveckla sina ekonomier
            och att göra det utan att förstöra sina ekologiska och sociala
            förutsättningar.
          </note>
          <note>
            Anf. 8 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Många talare har valt att kommentera det glada omslaget
            på årets vårproposition. Det gladde Karin Pilsäter så till den
            grad hon, vilket jag naturligtvis håller med om, tyckte att det
            var väldigt glädjande med många saker i svensk ekonomi. Det är
            klart; kan det här omslaget ha en sådan positiv inverkan är det
            väldigt bra.
          </note>
          <note>
            Den ende som jag tyckte avvek i kören var väl
          </note>
          <note>
            Gunnar Hökmark. När jag hörde hans plädering förstod jag att
            om han hade fått välja omslag hade det blivit mer åt det gråa
            eller svarta hållet. Det kanske inte hade gjort sig lika bra,
            men det vore väl ett uttryck för den syn som Gunnar Hökmark hade
            i sitt resonemang.
          </note>
          <note>
            Jag förstår, Gunnar Hökmark, att det är besvärligt att bedriva
            oppositionspolitik. Jag förstår att Gunnar
          </note>
          <note>
            Hökmark, när ekonomin under den här mandatperioden har vuxit
            med 10 %, tänker tillbaka på den period när de borgerliga senast
            hade ansvaret för regeringsmakten i vårt land. Då var nämligen
            tillväxten i ekonomin plus minus noll. Det är en viss skillnad
            mellan plus minus noll och en tillväxt på 10 %. Så jag förstår
            att det är det gråa och svarta som dominerar Gunnar
          </note>
          <note>
            Hökmarks sinnesstämning.
          </note>
          <note>
            När vi socialdemokrater 1996 satte upp målet att halvera arbetslösheten,
            som då var 8 %, till 4 % hånade Gunnar Hökmark och andra moderater
            oss och sade att det där var fullkomligt orealistiskt. Det gick
            inte. Skulle vi ge oss på ett sådant konststycke skulle inflationen
            dra upp mot alla höjder. Vi skulle misslyckas med det mesta om
            vi skulle försöka sänka arbetslösheten från 8 % till 4 %. Nu har
            vi lyckats med det, och nu försöker Gunnar Hökmark hitta någon
            annan infallsvinkel när han har tvingats bita i det sura äpplet
            och insett att det gick att sänka arbetslösheten med hälften.
          </note>
          <note>
            I ett avseende har ändå Gunnar Hökmark varit framgångsrik. Jag
            har läst att den moderata strategin under valrörelsen ska vara
            att till minst 70 % i alla moderata anföranden kritisera Socialdemokraterna.
          </note>
          <note>
            Här måste jag säga att Gunnar Hökmark har överträffat målet med
            råge. Det var nära 100 %. Jag är säker på att om någon kan spränga
            hundraprocentsmålet i det här avseendet är det Gunnar Hökmark.
            Jag gör ingen prognos om huruvida Gunnar Hökmark kan nå
          </note>
          <note>
            100 % eller mer därtill, alltså att använda så mycket av sin
            talartid till att kritisera Socialdemokraterna.
          </note>
          <note>
            Vi socialdemokrater säger att vi är stolta över det vi har uträttat,
            och vi har gjort det i samarbete med
          </note>
          <note>
            Vänsterpartiet och Miljöpartiet, under den här mandatperioden.
            Såväl Yvonne Ruwaida och Hans Andersson som jag har redovisat
            en del av de många resultat som vi är stolta över under den här
            perioden.
          </note>
          <note>
            Men samtidigt säger vi socialdemokrater att vi inte är nöjda.
            Det finns oerhört mycket mer som vi vill göra åt klyftor och sociala
            problem i Sverige, åt arbetslösheten och alla andra samhällsproblem
            som vi ser framför oss.
          </note>
          <note>
            Men vi ser samtidigt att det vi har kunnat göra har vi kunnat
            göra just för att vi har kunnat hålla ordning på svensk ekonomi.
            Det har givit oss goda möjligheter att driva en reformpolitik,
            och det är på det sättet vi vill fortsätta.
          </note>
          <note>
            Gunnar Hökmark diskuterade sjukfrånvaron, som är oerhört allvarlig.
            Han kommenterade inte alls det elvapunktsprogram, som också Yvonne
            Ruwaida påminde om, som vi lade fram i budgetpropositionen i höstas.
            Nu redovisar vi utförligt hur långt vi har hunnit i det här elvapunktsprogrammet.
          </note>
          <note>
            Vi är självfallet inte nöjda där heller. Det är oerhört mycket
            mer som behöver göras. Men Gunnar
          </note>
          <note>
            Hökmark har faktiskt haft ett halvår på sig att presentera ett
            motförslag till förslaget med de elva punkterna mot ohälsa som
            presenterades i höstas. Det finns inget moderat motförslag. Det
            finns ingen borgerlig gemensam uppfattning om vad man ska göra
            åt ohälsan. Det räcker inte med ett halvår. De behöver tydligen
            ännu mer tid för att kunna åstadkomma någon form av idéer när
            det gäller vad man ska göra åt ohälsan i arbetslivet.
          </note>
          <note>
            En vanlig kritik som vi socialdemokrater har drabbats av från
            borgerligt håll, och inte minst från
          </note>
          <note>
            Gunnar Hökmark, är att man säger att vi inte har någon kontroll
            över statsfinanserna, att vi inte klarar utgiftstaget. För två
            år sedan stod Gunnar Hökmark den 13 april just i denna talarstol
            i debatten om vårpropositionen och sade:
          </note>
          <note>
            Med den förda budgetpolitiken spricker utgiftstaket.
          </note>
          <note>
            Så har de borgerliga sagt hela perioden. Och vi kan konstatera
            att de har fått fullständigt fel. Sedan utgiftstaket infördes
            1997 har utgiftstaket klarats varje år. Förra året klarade vi
            det med en marginal på
          </note>
          <note>
            5 miljarder kronor. Vi klarade det med marginal året dessförinnan,
            trots Gunnar Hökmarks ganska dystra profetior. Jag tror att det
            kanske mindre var profetior än uttryck för önsketänkande från
            Gunnar Hökmarks sida.
          </note>
          <note>
            Mats Odell sade att vi socialdemokrater sätter vårt hopp till
            vändpunkten i den internationella ekonomin.
          </note>
          <note>
            Och Karin Pilsäter sade att hon för sin del såg vändpunkten i
            den internationella ekonomin. Jag tycker att det är positivt om
            det finns sådana vändpunkter. Men vi är samtidigt oerhört försiktiga
            i vår konjunkturbedömning. Vi är så försiktiga att vi säger att
            det finns risker innan vi får riktig fart på ekonomin och att
            det kan bli svårt, inte minst på arbetsmarknaden, även om vi hittills
            i år har fått fel i det avseendet. Noteringarna när det gäller
            arbetslösheten både i januari och i februari var desamma eller
            t.o.m. under förra årets resultat. Och jag såg nu på morgonen
            i AMS senaste veckostatistik att det faktiskt var en minskning
            bara sedan förra veckan med 5 000 färre arbetslösa. Men vi har
            ändå varit oerhört försiktiga och sagt att vi inte kan utesluta,
            även om det är en mycket osäker bedömning, att det tillfälligt
            kan bli något svårare på arbetsmarknaden, även om vi tror att
            vi snart är tillbaka på 4-procentsnivån. Vi har 4 % i dagsläget,
            och förhoppningsvis kan vi också minska arbetslöshetsnivån ytterligare
            ett steg framöver under den kommande mandatperioden.
          </note>
          <note>
            Mats Odell talade om hur viktigt det är att vi har en hög tillväxt.
            Och det är riktigt. Vi har i Sverige faktiskt haft en högre tillväxt
            sedan det socialdemokratiska regeringstillträdet 1994 än vad EU-länderna
            i snitt har haft och t.o.m. en högre tillväxt än vad
          </note>
          <note>
            OECD-länderna i snitt har haft sedan 1994. Vi tycker att det
            är viktigt att vi även i fortsättningen också via stora satsningar
            inte minst på utbildning, som tyvärr
          </note>
          <note>
            Mats Odells parti Kristdemokraterna ständigt bekämpar, kan hålla
            en hög tillväxttakt.
          </note>
          <note>
            Det är ett faktum att när vi jämför Sverige med andra länder
            i EU-kretsen har vi fyra förstaplatser när det gäller 13 viktiga
            indikatorer. Det finns inget annat land i EU-kretsen som har nått
            detta resultat. Det visar också att vi har nått en bra tillväxtsituation
            och en bra förändring av svensk ekonomi i stabil riktning under
            senare år.
          </note>
          <note>
            Flera av de borgerliga talarna har berört det s.k.
          </note>
          <note>
            program som lades fram från de fyra borgerliga partierna förra
            veckan. Det var ett antal gamla punkter om tillväxten, näringslivet
            och allt annat. Jag kan bara konstatera att det i princip inte
            fanns någonting nytt över huvud taget i detta material. Det var
            en upprepning av gamla kända förslag. Däremot var det intressant
            vad som inte stod i dokumentet. Det fanns ingenting om vilken
            energipolitik som Sverige ska ha, eftersom de borgerliga partierna
            är oense om det. Det fanns ingenting om skatteutjämningens framtid.
          </note>
          <note>
            Det för mig över till frågan om just skatteutjämningen som ju
            är viktig för att hålla ihop Sverige, för att skapa solidaritet
            i Sverige och för att skapa en solidarisk finansiering av våra
            välfärdstjänster. Om detta fanns ingenting i de borgerligas dokument
            förra veckan. Skälet är naturligtvis att de har väldigt olika
            uppfattningar om skatteutjämningen. När Bo Lundgren säger att
            man ska avskaffa den nuvarande skatteutjämningen och att om man
            ska ha någon skatteutjämning så ska staten stå för hela kostnaden,
            14
          </note>
          <note>
            miljarder kronor, så finns det ingenting i dokumentet om hur
            dessa 14 miljarder kronor ska finansieras.
          </note>
          <note>
            Frågan till Lena Ek, Karin Pilsäter och Mats Odell är om de också
            delar Bo Lundgrens uppfattning att vi ska avskaffa skatteutjämningen
            och att man ska ta fram dessa 14 miljarder kronor på något annat
            sätt, eller vill de att man ska göra som andra moderater har föreslagit,
            nämligen att man i stället ska låta ett stort antal kommuner och
            landsting i Sverige få höja skatten ordentligt för att betala
            de stora underskotten i
          </note>
          <note>
            Stockholms läns landsting.
          </note>
          <note>
            Vi hörde en av Moderaternas ledamöter Lennart
          </note>
          <note>
            Hedquist häromdagen i kammaren erkänna att det inte var så att
            hela underskottet i Stockholms läns landsting hängde ihop med
            skatteutjämningen. Han konstaterade att en stor del av underskottet
            faktiskt berodde på andra saker, och han hade svårt att förklara
            vad dessa andra saker var utöver misskötsel av landstingets ekonomi
            i Stockholms län.
          </note>
          <note>
            Men tycker Lena Ek, Mats Odell och Karin Pilsäter att man ska
            höja skatten på Gotland med
          </note>
          <note>
            3:60 kr, i Jämtland med 2:40 kr, i Norrbotten med
          </note>
          <note>
            2:10 kr, i Västerbotten med 1:50 kr eller i Kalmar med 60 öre,
            för att ta några exempel? Är det en finansiering som de borgerliga
            partierna kan komma att enas om, eftersom det inte finns ett ord
            i deras dokument om hur skatteutjämningen ska vara i framtiden
            och framför allt inte om hur en finansiering ska ske av den solidariska
            skatteutjämning som kanske har gjort mest av allt för att just
            minska klyftorna i Sverige?
          </note>
          <note type="speaker">
            Anf. 9 GUNNAR HÖKMARK (m) replik:
          </note>
          <note>
            Fru talman! Först och främst till frågan om omslaget och vilka
            färger man ska se på saker och ting med. Jag tycker inte att det
            gick så bra, Bosse
          </note>
          <note>
            Ringholm, därför att samtliga oppositionspartier i denna debatt
            har pekat på helt grundläggande problem. Det gäller arbetslösheten,
            som också måste ses i sammanhanget tillsammans med sjukfrånvaron.
            Det gäller företagsutflyttningen, och det gäller statens finanser.
            Men Bosse Ringholm vill inte att vi ska tala om detta. Där finns
            det en betydande skillnad. Som jag sade i mitt anförande har vi
            uppfattningen att man kan göra någonting åt detta. Men vi har
            också uppfattningen att detta är stora och viktiga problem. Därför
            skulle jag vilja ställa en fråga till finansministern.
          </note>
          <note>
            Är arbetslösheten och sjukfrånvaron ett stort problem som vi
            bör tala om i riksdagen, eller är det, som finansministern gör
            både i sitt anförande och i vårpropositionen, ett problem som
            ska sopas under mattan?
          </note>
          <note>
            När det gäller sjukfrånvaron visade vi redan i höstas på en lång
            rad olika förslag - vårdgaranti, resurser för rehabilitering,
            nya rutiner för sjukskrivningar. Det var ett långt program med
            konkreta insatser, inte, som jag nämnde i mitt inledningsanförande,
            ett elvapunktsprogram som innehåller förslag om att man ska ha
            överläggningar och trepartssamtal. Men finansministern är det
            så att regeringen har uppfattningen, som Hans Andersson också
            hade, att arbetslösheten är så pass hög att man bör diskutera
            den?
          </note>
          <note>
            Skillnaden är att vi kan se framtiden an med ljusa färger därför
            att vi har en politik för att förändra dessa saker.
          </note>
          <note>
            Jag skulle också vilja ta upp en sak som finansministern inte
            alls berörde i sitt anförande denna gång heller. Det gäller företagsutflyttningen.
            Håller finansministern med statsministern om att man ska gratulera
            de bygder i Sverige där alltmer av företagsägande flyttar utomlands?
            Anser Sveriges finansminister att det är ett problem att vi har
            ett nettoutflöde av företagsägande och investeringar, eller är
            det inte ett bekymmer?
          </note>
          <note>
            Någon gång måste Bosse Ringholm inse att han inte kan skylla
            allting på Carl Bildt eller på den amerikanska ekonomin. Någonstans
            måste han ändå göra skäl för att han sitter i regeringen och väl
            har något ansvar för hur det går. Jag skulle vilja ställa en fråga.
          </note>
          <note>
            Har regeringen ett ansvar för att vi har gått ur en högkonjunktur
            med rekordhög arbetslöshet, att det inte har hänt något när det
            gäller sjukfrånvaron och att företagsutflyttningen pågår som den
            gör? Har ni något ansvar?
          </note>
          <note>
            Låt oss ta debatten om utjämningen! Bosse Ringholm har ju en
            gedigen erfarenhet från detta område.
          </note>
          <note>
            Han lämnade en gång ifrån sig ett underskott i landstinget och
            har nu ett underskott i statens finanser.
          </note>
          <note>
            Därför skulle jag vilja ställa frågan: Avser regeringen att behålla
            nuvarande utjämningssystem, med de konsekvenser som det får för
            skattehöjningar i Stockholmsregionen, eller ska ni - som vi vill
            - förändra så att alla kan få stödet och Stockholmsregionens medborgare
            få bättre möjligheter?
          </note>
          <note>
            Anf. 10 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Jag talar gärna med Gunnar Hökmark om skatteutjämning
            och gärna också om Stockholms läns landstings finanser. Men jag
            har, tyvärr, erfarenhet där efter 1994 års val och efter det att
            Moderaterna hade tagit över Stockholms läns landstings finanser.
            Underskottet var 3 miljarder på den tiden, och jag fick kämpa
            hårt för att minska och minska det under de år som jag var ansvarig
            för finanserna i Stockholms läns landsting. Mönstret går alltså
            igen: Där
          </note>
          <note>
            Moderaterna får regeringsmakten uppstår alltid av någon anledning
            underskott - antingen i riket eller också i landsting eller kommuner.
          </note>
          <note>
            Gunnar Hökmark säger: Bör vi inte tala om arbetslösheten? Men
            har han inte varit närvarande här i kammaren i dag? Var har han
            varit? Vi har ju talat om arbetslösheten. Jag har talat om för
            Gunnar Hökmark hur vi har halverat arbetslösheten. Jag förstår
            att
          </note>
          <note>
            Gunnar Hökmark inte vill höra det, men jag får upprepa att vi
            har halverat arbetslösheten. Vi är dock inte nöjda utan tycker
            att vi ska gå vidare. Jag förstår inte hur vi skulle ha lyckats
            om vi hade följt Gunnar
          </note>
          <note>
            Hökmarks förslag under den här mandatperioden.
          </note>
          <note>
            Han har ju velat ta bort 10-15 miljarder kronor från just arbetsmarknadspolitiken.
            Med Gunnar Hökmarks politik hade arbetslösheten fortfarande legat
            på 7-
          </note>
          <note>
            8 %.
          </note>
          <note>
            Visst ska vi tala om arbetslösheten. Vi ska minska den från 4
            % till ännu lägre nivåer. Förhoppningsvis ska vi inte tala så
            mycket om Gunnar Hökmarks förslag som skulle återföra oss till
            de gamla arbetslöshetsnivåerna.
          </note>
          <note>
            Gunnar Hökmark föreslår att vi också ska prata om sjukfrånvaron,
            och låt oss göra det. Vad är då
          </note>
          <note>
            Hökmarks recept? Ja, han vill minska resurserna på området med
            14-15 miljarder kronor. Han vill sänka ersättningen till dem som
            är sjuka. Han vill att de som ska gå till läkaren eller distriktssköterskan
            och som tvingas ta ut mediciner ska betala inte ett högkostnadsskydd
            på 1 800 kr, som i dag är fallet, utan ett högkostnadsskydd på
            5 000 kr. Han vill göra det svårare för de sjuka. Det är naturligtvis
            också ett sätt att försöka lösa sjukfrånvaron. Men det är inget
            sätt som jag som socialdemokrat kan acceptera, utan det är ett
            sätt att ytterligare vidga klyftorna mellan sjuka och andra grupper
            i vårt samhälle - nej!
          </note>
          <note>
            Det hävdas ibland att politik inte spelar någon roll och att
            partierna är för lika varandra. Det är inte sant.
          </note>
          <note>
            Skillnaderna mellan partierna är faktiskt väldigt stora.
          </note>
          <note>
            Om Moderaterna ledde Sverige skulle den som tjänar
          </note>
          <note>
            1 miljon kronor få en inkomstskattesänkning på
          </note>
          <note>
            63 000 kr, medan en vanlig inkomsttagare skulle få en sänkning
            bara med några tusenlappar. En direktör skulle få en tio-elva
            gånger större skattesänkning än en undersköterska.
          </note>
          <note>
            På det här sättet skulle man kunna gå igenom område efter område
            där en moderatstyrd regering skulle öka klyftorna i Sverige. Det
            är inte ett sådant samhälle som jag som socialdemokrat vill ha!
          </note>
          <note type="speaker">
            Anf. 11 GUNNAR HÖKMARK (m) replik:
          </note>
          <note>
            Fru talman! Bosse Ringholm lämnade ifrån sig ett underskott i
            Stockholms läns landsting - ett underskott i själva verksamheten.
            Efter tre år som finansminister har han, enligt Ekonomistyrningsverket,
            ett kommande underskott på 60 miljarder i den del av svensk ekonomi
            som han har ansvaret för. Jag har inte hört Bosse Ringholm ha
            någon kommentar om detta.
          </note>
          <note>
            Stämmer det att Ekonomistyrningsverket har nämnda prognos? Stämmer
            det att ni i era egna siffror redovisar ett underliggande underskott
            på 40 miljarder kronor? Vad ska ni göra åt detta?
          </note>
          <note>
            Hans Andersson var mycket aktiv alldeles nyss i debatten här.
            Vänsterpartiet ställer mycket tydliga krav på vad som ska ske
            efter valet. De har sagt sig vilja genomföra utgifter som, som
            de själva redovisar, uppgår till 160 miljarder kronor. Ska de
            utgifterna på något sätt hanteras? Jag skulle vilja att finansministern
            förklarade hur man kommer att hantera Vänsterpartiets krav. Kommer
            man att säga blankt nej till alltihop, eller kommer man att flytta
            in kanske 40
          </note>
          <note>
            miljarder i växande utgifter - som Vänsterpartiet föreslår? Jag
            tycker att man i den här debatten har rätt att ställa krav på
            ett sådant besked.
          </note>
          <note>
            När det sedan gäller sjukfrånvaron och arbetslösheten är det,
            Bosse Ringholm, självklart så att man, om sjukfrånvaron ökar mer
            än vad den öppna arbetslösheten i dag uppgår till, kan hålla nere
            arbetslösheten. När ni redovisar era mål inför de kommande åren,
            räknar ni då med dagens nivå för sjukfrånvaron när ni beräknar
            arbetslösheten? Bosse Ringholm måste väl ändå hålla med om - detta
            har alla andra noterat i debatten - att sjukfrånvaron och arbetslösheten
            måste ses tillsammans. Att väldigt många människor nu är sjukskrivna
            leder till att man måste anställa fler, vilket alltså inte beror
            på att det finns fler jobb.
          </note>
          <note>
            Till sist gäller det frågan om skatterna. Det som skiljer oss
            moderater från er socialdemokrater är att vi vill sänka skatten
            för alla. Vi vill genomföra skattesänkningar inte bara för miljardärer
            och höginkomsttagare - där har ju ni gjort förändringar - utan
            också för den pensionär som äger sitt eget hus. Vi vill också
            sänka skatten rejält för låg- och medelinkomsttagare, men er skattepolitik
            finns inte ens nämnd.
          </note>
          <note>
            Vad jag tror kommer att vara det bestående minnet från den här
            debatten är en finansminister som var trött och liknöjd, som hellre
            talade om andra saker än de som oppositionen tog upp och som inte
            hade så mycket att säga vare sig om företagsägandet och utflyttningen
            eller om nyföretagandet, statens underskott eller vad man faktiskt
            ska göra för att bryta utvecklingen på arbetsmarknaden. Det gick
            inte så bra i dag, Bosse Ringholm, men det var en bra start för
            valkampanjen.
          </note>
          <note>
            Anf. 12 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Den borgerliga regeringen lämnade år
          </note>
          <note>
            1994 efter sitt valnederlag efter sig ett rekordunderskott i
            statens finanser, och när den moderatstyrda landstingsledningen
            i Stockholms län förlorade valet år 1994 lämnade den efter sig
            ett underskott på 3
          </note>
          <note>
            miljarder kronor. Vi socialdemokrater fick tillsammans med Vänsterpartiet
            och Miljöpartiet i uppgift att budgetsanera. På två år lyckades
            vi faktiskt få ett plus i landstingets bokslut. När Moderater
            tog över i landstinget i Skåne efter det senaste valet lyckades
            de på kort tid skaffa ett miljardunderskott i Skåne läns landsting.
            När Moderaterna under den här mandatperioden skulle styra sjukvården
            i Västra Götaland lyckades den moderata ledningen omedelbart få
            ett så kraftigt underskott att det t.o.m. spräckte det borgerliga
            samarbetet. Moderaterna fick lämna landstingsledningen. I dag
            styrs Västra Götaland av en koalition bestående av Socialdemokraterna,
            Folkpartiet och
          </note>
          <note>
            Centerpartiet, som har lyckats få ordning på ekonomin.
          </note>
          <note>
            Varje gång moderater kommer i närheten av ett ansvar för offentlig
            ekonomi i Sverige - i landsting eller någon annanstans - tycks
            det sluta med underskott, så jag förstår att Moderaterna är sjukligt
            intresserade av underskott.
          </note>
          <note>
            För en stund sedan citerade jag Gunnar Hökmark och sade att för
            två år sedan stod Gunnar Hökmark i denna talarstol och sade: Ni
            kommer inte att klara utgiftstaket 2000 - vi klarade utgiftstaket
            2000.
          </note>
          <note>
            För ett år sedan stod Gunnar Hökmark i denna talarstol och sade:
            Ni kommer inte att klara utgiftstaket
          </note>
          <note>
            2001 - vi klarade utgiftstaket med 5 miljarder.
          </note>
          <note>
            Nu säger Gunnar Hökmark: Ni kommer inte att klara utgiftstaket
            2002.
          </note>
          <note>
            Finns det någon trovärdighet i den mannens utsägelser? Han har
            haft fel varje gång. Det finns en viss logik här. Har man haft
            fel varje gång ska man ha fel även nästa gång. Jag tror att Gunnar
            Hökmark där kommer att vara lika framgångsrik som när det gäller
            uppnåendet av hans 70-procentsmål - att ägna minst
          </note>
          <note>
            70 % av tiden åt att kritisera motståndarna.
          </note>
          <note>
            Ska skatteutjämningen, Gunnar Hökmark, finansieras med 14 nya
            statliga miljarder? Varifrån ska de i så fall tas? Är det arbetsmarknadspolitiken
            som ska betala detta? Moderaterna vill ju ta bort hälften av arbetsmarknadspolitiken.
            Ska man ta bort den andra halvan också för att betala skatteutjämningen?
            Eller är det den andra vägen som Moderata samlingspartiet ska
            gå, nämligen att se till att alla andra landsting och kommuner
            i Sverige ska tvingas öka sin skatt för att betala underskottet
            i Stockholms läns landsting? Det är bra att i varje fall en och
            annan riksdagsledamot från Moderata samlingspartiet har insett
            att hela orsaken, som de själva säger, inte alls har att göra
            med skatteutjämningen utan att det handlar om egna försummelser.
            Då borde Moderaterna också ta ansvaret för de försummelserna.
          </note>
          <note type="speaker">
            Anf. 13 HANS ANDERSSON (v) replik:
          </note>
          <note>
            Fru talman! Med tanke på Gunnar Hökmarks propå om Vänstern och
            statsfinanserna vill jag försäkra
          </note>
          <note>
            Bosse Ringholm om att ordning och reda i statsfinanserna, en
            sund ekonomi som sätter jobb och tillväxt i centrum är grunden
            för en välfärds- och rättevisepolitik.
          </note>
          <note>
            Jag har två korta frågor. Delar finansministern min bedömning,
            som också Kommunförbundet gör, att vi fr.o.m. 2003 har en successiv
            försämring av kommunernas ekonomiska läge och att det därmed finns
            ett direkt behov av att från 2003 förlängda det tremiljardersstöd
            som vi beslutade om i riksdagen förra veckan?
          </note>
          <note>
            Delar Bosse Ringholm min uppfattning att 80-
          </note>
          <note>
            procentsmålet för den reguljära sysselsättningen 2004
          </note>
          <note>
            ska uppnås? Det är det primära målet, och det måste till ytterligare
            politiska initiativ för att nå det. Jag tror att det måste till
            en hel del på näringspolitikens och företagspolitikens område.
            Jag nämnde en del av det i mitt inledningsanförande.
          </note>
          <note>
            Anf. 14 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Det är bra att riksdagen förra veckan, trots försök
            från Moderaterna och de övriga borgerliga partierna att förhindra
            det, beslutade att satsa 3
          </note>
          <note>
            miljarder kronor i år som en konjunkturstimulans och som ett
            stöd för välfärdsverksamheten i landets kommuner och landsting.
            Det innebär att landets kommuner och landsting nu kan anställa
            sjuksköterskor och lärare, hemtjänstpersonal och andra viktiga
            välfärdsarbetare. Vi gör det därför att det behövs i dagens konjunktursituation.
          </note>
          <note>
            Jag är medveten, Hans Andersson, om att vi i höst behöver ha
            en diskussion om hur staten kan se till att kommuner och landsting
            även i fortsättningen kan få en solid grund att utveckla sin verksamhet
            från. Vi är självfallet beredda, som jag har sagt flera gånger
            i dag, att se till att våra välfärdsverksamheter får resurser
            i fortsättningen. Det har alltid varit den socialdemokratiska
            prioriteringsordningen att vi först ska bekämpa arbetslösheten,
            det står överst på dagordningen, och att vi därefter ska se till
            att det finns resurser för sjukvården, äldreomsorgen, förskolorna,
            hela skolverksamheten, högskolan, allt det som har med vår välfärdssektorn
            att göra. Sedan får andra krav underordnas den prioriteringen.
            Det är alltid arbetslöshetsbekämpningen och välfärdssektorerna
            som står främst.
          </note>
          <note>
            Vi får naturligtvis ha en diskussion i höst om vilka förutsättningar
            som finns att också i fortsättningen se till att kommuner och
            landsting får goda ekonomiska villkor. Men det är tråkigt att
            se partier som Centerpartiet, Kristdemokraterna och Folkpartiet,
            som i varje fall ute i kommunerna tycker att det är bra att man
            idkar den här verksamheten, har bekämpat dessa nya 3 miljarder
            till kommuner och landsting på det sätt som de har gjort. Jag
            tror att Sveriges kommunalpolitiker tar ansvaret för de möjligheter
            de nu får att göra nyanställningar som kan bidra till att bekämpa
            arbetslösheten. Att stå här i kammaren och oroa sig för ökad arbetslöshet,
            som Gunnar Hökmark gjorde alldeles nyss, och samtidigt säg nej
            till förslagen för att bekämpa arbetslösheten går helt enkelt
            inte ihop.
          </note>
          <note>
            Den andra fråga som Hans Andersson hade handlade om 80-procentsmålet
            - 80 % i sysselsättning år
          </note>
          <note>
            2004. Det är ett utomordentligt viktigt mål, och vi pekar i vårpropositionen
            på att om våra nuvarande åtgärder ska slå igenom framöver når
            vi inte dessa
          </note>
          <note>
            80 %. Det har varit likadant när vi jobbade för att nå arbetslöshetsmålet
            4 %. Det räckte inte med de åtgärder som var kända. Det behövs
            nya insatser som måste diskuteras inför hösten, nästa år osv.
            för att nå
          </note>
          <note>
            80-procentsmålet. Det behövs insatser för att skapa både fler
            företag och fler arbetsplatser.
          </note>
          <note type="speaker">
            Anf. 15 HANS ANDERSSON (v) replik:
          </note>
          <note>
            Fru talman! Ja, jag är glad för det svaret. Ska kommunerna våga
            anställa måste de känna en säkerhet på andra sidan årsskiftet,
            annars vågar man inte.
          </note>
          <note>
            Som sagt, ska vi nå 80-procentsmålet lär det dessutom vilja till
            en hel del företagspolitik.
          </note>
          <note>
            Jag har två ytterligare frågor. Den stora reform som vi har talat
            den om länge, en jättelik rättvisereform mellan dem som har och
            dem som inte har arbete, är andra steget i a-kassereformen. Vi
            har lagt fram förslag, det är inte alldeles billigt. Vi menar
            att det finns ett utrymme redan i år. Delar Bosse Ringholm min
            uppfattning?
          </note>
          <note>
            Slutligen: Det kom statistik från SCB häromveckan om att inkomstskillnaderna
            mellan män och kvinnor återigen ökar. Vi måste få bukt med lönediskriminering
            och ökande inkomstskillnader mellan män och kvinnor. Vi kräver
            att riksdag och regering antar en rejäl handlingsplan. Jag tror
            att det i så fall kommer att kosta pengar, och då bör de på den
            borgerliga sidan som har noterat de här löneskillnaderna inse
            att det krävs resurser, inte minst för dem som arbetar inom den
            offentliga sektorn.
          </note>
          <note>
            Anf. 16 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! På den socialdemokratiska partikongressen i höstas
            i Västerås prioriterades höjda tak i akassan högst av alla reformer
            framöver. Vi gör fortfarande samma bedömning och samma prioritering.
            Det är min förhoppning, på samma sätt som Hans Andersson uttalar,
            att vi ska kunna återkomma i den frågan i år. Det ska finnas möjligheter
            att göra någon förbättring också av a-kassan. Det har varit vår
            förhoppning hela tiden, och vi arbetar intensivt för att skapa
            ett sådant utrymme.
          </note>
          <note>
            Jag är också, liksom Hans Andersson, oroad över de stora skillnader
            i vårt samhälle i inkomster och förmögenheter. Det redovisas i
            en analys i vårpropositionen att när man tar den femtedel av svenska
            folket som har de högsta inkomsterna och jämför med den femtedel
            som har de lägsta inkomsterna är relationen, som ett resultat
            av de stora löneskillnaderna men också stora förmögenhetsskillnader,
            ett till tio.
          </note>
          <note>
            Den rikaste femtedelen har tio gånger mer resurser än den fattigaste
            femtedelen. Men det redovisas också i vårpropositionen, i analysen,
            att via de insatser som vi gör i politiken - skattesystemet, de
            sociala transfereringarna och välfärdsinsatserna, det som vi gör
            inom sjukvård, skolan, barnbidrag och allt annat -
          </note>
          <note>
            reducerar det enorma gapet från ett till tio till ungefär ett
            till två och halv. Det är också för mycket, men det är en klyfta
            som vi vill minska. Det visar politikens betydelse. Man kan faktiskt
            med politiska insatser reducera de stora standardskillnaderna
            i samhället.
          </note>
          <note>
            Det finns partier som inte vill reducera skillnaderna, och dem
            kan vi lämna därhän just nu. Men jag delar
          </note>
          <note>
            Hans Anderssons uppfattning att det är viktigt att vi använder
            politiken också i fortsättningen för att minska de stora skillnaderna.
          </note>
          <note>
            Den största och viktigaste faktorn för att minska inkomstskillnaderna
            är just tillgången till arbete.
          </note>
          <note>
            Vi har satt upp ett annat mål, nämligen att försöka halvera socialbidragsberoendet.
            Det målet nås framför allt genom att skapa nya jobb och nya företag.
            Det är glädjande att vi kan se, efter det att det var bekymmer
            förra året med den kraftiga internationella nedgången, att antalet
            nya företag som startas ökar enligt de senaste månadernas statistik.
            Det växer fram fler företag fram i Sverige just nu, och det växer
            fram fler arbetsplatser. Det är glädjande att se i AMS senaste
            statistik i dag att det finns fler lediga platser än vad det fanns
            vid motsvarande tidpunkt förra året.
          </note>
          <note>
            Det är tecken på att det är möjligt att vår arbetslöshetsbekämpning
            kan innebära att vi både kan sänka arbetslösheten ytterligare
            ett steg framöver och kan nå sysselsättningsmålet om 80 % år 2004.
          </note>
          <note type="speaker">
            Anf. 17 MATS ODELL (kd) replik:
          </note>
          <note>
            Fru talman! Det är ungefär som det brukar vara i de här debatterna.
            Det står i föredragningslistan att finansministern presenterar
            propositionen, men det är som vanligt mera av att finansministern
            ställer frågor till oppositionen om förslag som vi ska lägga fram
            den 2 maj. Han klankar på de förslag om ännu inte är lagda.
          </note>
          <note>
            Låt mig ändå peka på att regeringen medvetet underbudgeterar
            utgifterna för sjukförsäkringen för att få ihop budgeten. Det
            står på s. 111: "För utgiftsområde 10 Ekonomisk trygghet vid sjukdom
            och handikapp förutsätter beräkningen att kraftfulla och offensiva
            insatser föreslås i budgetpropositionen för 2003
          </note>
          <note>
            för att hejda kostnadsutvecklingen inom utgiftsområdet och minska
            sjuktalen i förhållande till dagens nivå." Det är alltså förslag
            som kommer efter valet.
          </note>
          <note>
            Det här är också någonting som verkligen handlar om att kringgå
            budgetlagen.
          </note>
          <note>
            Nu säger Bosse Ringholm att jag har fel vad gäller tillväxten.
            Sverige har haft en bättre utveckling än
          </note>
          <note>
            OECD och EU. Ja, jag vet inte. Han har valt 1994 och framåt,
            och det är möjligt att han har hittat någon statistisk serie där.
            Av propositionen framgår alldeles uppenbart att eftersläpningen
            fortsätter. Svensk BNP
          </note>
          <note>
            väntas under de kommande tre åren utvecklas sämre än världen,
            sämre än USA, sämre än EU, sämre än
          </note>
          <note>
            Norden och sämre än Finland.
          </note>
          <note>
            Det här är någonting som regeringen tar väldigt lätt på, och
            det är mycket allvarligt.
          </note>
          <note>
            Nu frågar Bosse Ringholm om skatterna på Gotland, i Västerbotten,
            i Norrbotten osv. ska höjas. Det är naturligtvis en intressant
            fråga i de kommuner där
          </note>
          <note>
            Socialdemokraterna har makten. Men regeringen skriver i propositionen
            på s. 167 någonting som verkligen förvånar, nämligen: "För att
            komma till rätta med underskotten behöver flera kommuner och landsting
            genomföra omstruktureringar av verksamheten. Sådana åtgärder medför
            i regel att tillfälliga kostnader uppkommer, t.ex. åtgärder för
            att komma till rätta med personalöverskott."
          </note>
          <note>
            Nu vill jag fråga Bosse Ringholm: Vilka kommuner och vilka landsting
            är det som ni anser ska säga upp personal? På vilka sjukhus finns
            det för många sjuksköterskor och undersköterskor? I vilka skolor
            finns det för många lärare?
          </note>
          <note>
            Bosse Ringholm borde samtidigt passa på att svara på frågan varför
            ni nu drar in 169 miljoner kronor från polisen. Fanns det inte
            ett löfte om att det nu skulle satsas på rättssamhället?
          </note>
          <note>
            Bosse Ringholm är nöjd med det allra mesta här.
          </note>
          <note>
            Allting presenteras i rosenrött. Han är försiktig med att kommentera
            konjunkturen osv. Men tillväxtåtgärderna, Bosse Ringholm, lyser
            med sin frånvaro. Varför presenterar ni inte förslag som gör att
            ni kan nå upp till det högtillväxtalternativ som också redovisas
            i propositionen?
          </note>
          <note>
            Anf. 18 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Mats Odell är upprörd över att finansministern ställer
            frågor till oppositionen. Jag kan förstå den upprördheten med
            tanke på avsaknaden av svar på alla de frågor som jag ställer.
            Svaren går inte heller att utläsa ur t.ex. det dokument som de
            borgerliga partierna presenterade förra veckan om vad de har för
            politik på en rad områden. Det gäller energifrågorna, skatteutjämningen,
            regionalpolitiken osv.
          </note>
          <note>
            Därför är det kanske rimligt att frågan tas upp i kammaren.
          </note>
          <note>
            Det är ingen slump att jag valde året 1994, Mats
          </note>
          <note>
            Odell, när jag gjorde jämförelser av hur tillväxten har varit.
            1994 övertog en socialdemokratisk regering ansvaret för landets
            ekonomi. Dessförinnan hade vi en borgerlig regering, som Mats
            Odell tillhörde, som hade plus minus noll när det gäller tillväxten
            i ekonomin. Nu har vi haft en tillväxt på 10 % sedan 1994.
          </note>
          <note>
            Så det är ingen slump att jag använde det året som jämförelse.
          </note>
          <note>
            Det finns mängder av reformområden, Mats
          </note>
          <note>
            Odell. Polsen har fått 5 miljarder under den här mandatperioden.
            Men jag har en viktig fråga om solidariteten i Sverige som Mats
            Odell helt lämnar, nämligen: Ska Moderaternas försök att slopa
            skatteutjämningen få stöd av de andra borgerliga partierna? Svara
            på den frågan, Mats Odell!
          </note>
          <note type="speaker">
            Anf. 19 MATS ODELL (kd) replik:
          </note>
          <note>
            Fru talman! Det är möjligt att polisen har fått mer pengar. Men
            det är ju en akut polisbrist i riket, och ni drar nu in 169 miljoner.
            Varför gör ni det, Bosse
          </note>
          <note>
            Ringholm?
          </note>
          <note>
            I Nya Wermlandstidningen läser jag att man nu tvingas att avskeda
            ytterligare 35 civilanställda inom polisen bara i Värmland. Det
            här är alltså en utveckling som inte alls är så positiv som den
            som regeringen försöker att påskina.
          </note>
          <note>
            En annan fråga som jag inte heller har hört någonting om här
            är att fastighetsskatten nu ska höjas kraftigt. Tabell 5.7 på
            s. 88 visar att fastighetsskatten på småhus kommer att öka från
            11,8 till 13,2 miljarder. Då är den tillbaka på exakt det belopp
            som den låg på innan ni tvingades att genomföra en sänkning förra
            året. Kommer fastighetsskatten att sänkas, Bosse Ringholm, eller
            kommer detta att slå igenom och fortsätta att driva människor
            från hus och hem så att segregationen tar fart igen?
          </note>
          <note>
            Fru talman! Dessutom undrar jag varför man i denna vårproposition,
            där man skulle redovisa de långsiktiga dragen, inte tar upp problemen
            med företagsflytten, med kapitalflykten och med utflyttningen
            av huvudkontor som är något av grundbulten för den svenska välfärden
            som nu har stora problem och håller på att erodera? Varför mörkar
            ni de långsiktiga problemen i den här propositionen? Och framför
            allt:
          </note>
          <note>
            Varför gör ni ingenting för att vårda dessa viktiga, men lättrörliga
            skattebaser?
          </note>
          <note>
            Anf. 20 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Det är intressant att konstatera att vi under den
            här mandatperioden har satsat ytterligare
          </note>
          <note>
            5 000 miljoner kronor på polisen. Mats Odell säger att polisen
            kanske har fått ett lite större anslag. 5
          </note>
          <note>
            miljarder kronor är inte ett så litet anslag. Det är större satsning
            på polisen än på mycket länge. Att det har varit möjligt att göra
            denna stora satsning på polisen, liksom på mängder av andra reformområden,
            är för att vi har lyckats att skapat ordning och reda i svensk
            ekonomi efter den borgerliga katastrofen i början på
          </note>
          <note>
            90-talet.
          </note>
          <note>
            Mats Odell berörde inte med ett ord frågan om skatteutjämningen.
            Ska man av det dra slutsatsen att
          </note>
          <note>
            Moderaterna kan komma att få stöd av Kristdemokraterna för att
            avskaffa skatteutjämningen - den skatteutjämning som gör att vi
            i solidarisk anda ser till att hela Sverige får chans att leva
            och som gör att vi får villkor i hela Sverige som är någorlunda
            gemensamma?
          </note>
          <note>
            Moderaterna har inte mycket till övers för skatteutjämningen,
            och jag förstå att de påverkar Kristdemokraterna. I Stockholms
            läns landsting har man ett rekordstort underskott, och det är
            en av orsakerna till den här debatten. Där har Kristdemokraterna
            tvingats att gå in i arbete tillsammans med Moderaterna som har
            lett till ett underskott på 4 miljarder kronor.
          </note>
          <note>
            Ibland piper Kristdemokraterna och säger att man nog borde ha
            höjt skatten i stället för att sänka den, men de körs hela tiden
            över av Moderaterna.
          </note>
          <note>
            Risken är stor att Moderaterna också kommer att köra över Kristdemokraterna
            vid en eventuell framtida borgerlig regering och avskaffa det
            solidariska instrumentet skatteutjämning. Jag tar den talande
            tystnaden från Mats Odell, som inte hade några synpunkter på skatteutjämningen,
            som ett dåligt tecken på att Moderaterna bestämmer över den, i
            alla fall visavi Kristdemokraterna.
          </note>
          <note type="speaker">
            Anf. 21 LENA EK (c) replik:
          </note>
          <note>
            Fru talman! Jag har tre frågor till finansministern.
          </note>
          <note>
            Den första frågan handlar om den regionala klyvningen. Nordiska
            rådet har konstaterat att Sverige är det enda land som inte har
            klarat av att bryta utvecklingen under sex år av högkonjunktur.
            Medan regeringen funderar och analyserar slår butiker igen, postkontor
            centraliseras, polisen får allt större områden att bevaka osv.
            I finansplanen finns det ingenting om detta. Kommer det någonting
            när det gäller den regionala klyvningen, eller är det tänkt att
            det ska fortsätta att utvecklas på det här viset i Sverige?
          </note>
          <note>
            Min andra fråga handlar om sjukfrånvaron och hälsoläget. Finansministern
            hänvisar till elvapunktsplanen på s. 25 i finansplanen. Enligt
            punkt 1 ska man fastställa ett mål, enligt punkt 2 ska det föras
            samtal, enligt punkt 3 ska man analysera, enligt punkt 4 ska man
            utreda, enligt punkt 5 ska man informera, enligt punkt 6 ska det
            genomföras särskilda försök, enligt punkt 7 har det avsatts 70
            miljoner medan det behövs kanske 3 miljarder för rehabiliteringsinsatser,
            enligt punkt 8 rekommenderar man försäkringskassorna att koncentrera
            rehabiliteringsarbetet, enligt punkt 9 ska omfattningen av problemen
            klargöras, enligt punkt 10
          </note>
          <note>
            ska statistik och forskning utvecklas och enligt punkt
          </note>
          <note>
            11 ska frågan beredas.
          </note>
          <note>
            Hur ska detta lösa enskilda människors problem? I
          </note>
          <note>
            dag kostar sjukskrivningarna alla oss förvärvsarbetande i Sverige
            25 000 kr om året per person. Och detta är regeringens elvapunktspaket!
            Vad är det för otrevliga åtgärder som ni inte vågar lägga fram
            på bordet innan valet för att åtgärda detta? Det måste åtgärdas.
            Det är redan en gökunge i statsbudgeten som håller på att äta
            upp allt reformutrymme, bortsett från det mänskliga lidandet.
          </note>
          <note>
            Min tredje fråga handlar om lönediskrimineringen mot kvinnor.
            Under de senaste året fick männen 1 %
          </note>
          <note>
            högre höjning än kvinnorna. Om man letar igenom bilagorna noga
            hittar man en liten skrivning som säger att förhållandet mellan
            mäns och kvinnors löner har varit påfallande konstant, men under
            2000 förefaller det som att lönenivå har utvecklats till kvinnors
            nackdel.
          </note>
          <note>
            Det här är inte sant. Det har varit en sådan utveckling under
            många år. Skillnaderna är enorma.
          </note>
          <note>
            Om man räknar om precis allting annat kvarstår ändå
          </note>
          <note>
            8-9 %, och detta förhållande har förvärrats varje år under de
            senaste två mandatperioderna. Vad tänker regeringen göra åt detta
            som är ett av de största problemen i den sociala klyvningen?
          </note>
          <note>
            Anf. 22 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Jag utgår från att Lena Ek inte vill ha någon statlig
            lönepolitik. Hon får signalera om det är någon ny linje från Centerns
            sida. Jag har självfallet på samma sätt som Lena Ek all anledning
            att observera att det finns diskriminering mellan könen på arbetsmarknaden
            när det gäller inkomst. Jag tycker att vi gemensamt ska sätta
            krav på arbetsmarknadens parter för att försöka motverka denna
            typ av lönediskriminering mellan könen.
          </note>
          <note>
            Det vi kan göra från samhällets sida - det finns redovisat i
            vårpropositionen - är att via olika offentliga insatser försöka
            jämna ut situationen mellan kvinnor och män. De förslag som finns
            i vårpropositionen gynnar kvinnor i större utsträckning än män,
            och det är ett sätt att med sociala insatser försöka skapa en
            större jämställdhet mellan könen.
          </note>
          <note>
            Jag tycker också att vi ska sätta ett tryck på arbetsmarknadens
            parter - på företag, arbetsgivare och andra som lönesätter - för
            att få dem att respektera de starka krav som finns i hela samhället
            och hos de fackliga organisationerna på en mer jämställd löneutveckling.
          </note>
          <note>
            När det gäller ohälsan presenterade regeringen i höstas ett elvapunktsprogram.
            Det finns inget annat förslag. De borgerliga partierna har inget
            gemensamt förslag på området. I de 53 punkter som förra veckan
            presenterades från borgerligt håll finns inga gemensamma förslag
            kring ohälsoutvecklingen. Det är tråkigt att det inte finns ett
            större mått av konstruktivitet från de borgerliga partiernas sida.
          </note>
          <note>
            Jag skulle vilja hävda att vi behöver skärpa förslagen på detta
            område rätt ordentligt. Det hoppas jag att vi kan göra i höst
            när vi har gått igenom och berett alla de förslag som finns. En
            skärpning kan vara att vi sätter upp mål på området. På samma
            sätt som vi har haft arbetslöshetsmål, sysselsättningsmål och
            mål att halvera socialhjälpsberoendet kan vi nå framgång också
            på ohälsoområdet via mål.
          </note>
          <note>
            Till sist vill jag fråga Lena Ek varför det inte står någonting
            om utjämningssystemet i det 53-
          </note>
          <note>
            punktsprogram som ni presenterade i förra veckan.
          </note>
          <note>
            Varför står det ingenting om utjämningen mellan kommuner och
            mellan landsting? Är det Moderaternas, Kristdemokraternas och
            Folkpartiets stora underskott i Stockholms läns landsting som
            gör att ni inte kan enas om någon gemensam linje när det gäller
            det statliga skatteutjämningssystemet? Tycker Centern som Moderaterna
            att man ska avskaffa det statliga skatteutjämningssystemet? Är
            det därför det inte står någonting om det i programmet?
          </note>
          <note type="speaker">
            Anf. 23 LENA EK (c) replik:
          </note>
          <note>
            Fru talman! Jag hade tre ganska raka frågor till finansministern.
            Anledningen till att jag ställde dem var att det inte finns någonting
            i finansplanen om dessa områden. Jag fick inget svar på frågan
            om vad regeringen tänker göra åt den regionala klyvningen.
          </note>
          <note>
            Jag fick egentligen heller inget svar när det gäller ohälsan,
            mer än att det kommer skärpningar efter valet i höst. Det finns
            ändå en del att göra åt detta, och man kan göra det väldigt snabbt.
          </note>
          <note>
            Vi har föreslagit en rehabgaranti. Vi har föreslagit
          </note>
          <note>
            2,6 miljarder till i rehabpengar. Vi har föreslagit ett finansiellt
            samarbete mellan berörda myndigheter -
          </note>
          <note>
            Finsam - som skulle minska kostnaderna och förbättra kvaliteten
            i rehabliterinsgarbetet för sjuka människor.
          </note>
          <note>
            Det sade socialministern ja till, men finansministern sade nej
            till Finsam i ett läge då kostnaden är 113
          </note>
          <note>
            miljarder om året av de 700 vi kan använda i statsbudgeten. Varför
            sade finansministern nej till Finsam?
          </note>
          <note>
            Det kom heller inget svar när det gällde lönediskrimineringen
            mellan män och kvinnor. Det är, tycker jag, ytterst allvarligt
            att det inte ens finns ett tänk på detta område. Vi har ett helt
            åtgärdspaket som vi redovisade i höstas när det gäller dessa frågor.
          </note>
          <note>
            Jag tycker att det är bekymmersamt att finansministern inte tar
            till sig detta. När man talar om sociala klyftor handlar det faktiskt
            om att det är kvinnor som har lägst löner. Det är de som utgör
            den största gruppen bland socialbidragstagarna. Det drabbar ensamma
            mammor otroligt hårt när det ser ut på detta vis.
          </note>
          <note>
            Slutligen vill jag ta upp den kommunala skatteutjämningen. Den
            har finansministern och jag diskuterat några gånger vid det här
            laget. Vi anser att den solidariska skatteutjämningen mellan kommuner
            och mellan landsting är viktig och nödvändig. Den kommer vi att
            slåss för. Det är också anledningen till att detta finns inskrivet
            i den reservation som oppositionspartierna har lämnat i finansutskottet.
            Jag förutsätter att samtliga partier som ingår i den överenskommelsen
            också följer den. Jag har ingen anledning att tro någonting annat.
          </note>
          <note>
            Det är som sagt synd att kvinnorna inte kan se någon hjälp. Det
            är synd att de sjuka inte kan se någonting annat än skärpningar
            efter valet.
          </note>
          <note>
            Anf. 24 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Av respekt för och hänsyn till Karin
          </note>
          <note>
            Pilsäter och Yvonne Ruwaida ska jag vara väldigt kort i min replik
            till Lena Ek. Jag kan bara konstatera att om Lena Ek inte har
            upptäckt att Moderaterna attackerar skatteutjämningen torde hon
            vara den enda här i landet som inte har insett det de senaste
            veckorna. Men jag är glad över Lena Eks besked om att
          </note>
          <note>
            Centern står fast vid den statliga skatteutjämningen.
          </note>
          <note>
            Då får Moderaterna stå ensamma.
          </note>
          <note type="speaker">
            Anf. 25 KARIN PILSÄTER (fp) replik:
          </note>
          <note>
            Fru talman! Jag vet inte om det ger en bra bild av finansministerns
            hållning till andra människor när han säger att det är av hänsyn
            och respekt för mig som han sparar en hel minut av sina 40 till
            mig som debattör. Jag tror att det liberala alternativet förtjänar
            att diskuteras under mycket längre tid än så.
          </note>
          <note>
            Vi behöver inte gå in i någon diskussion kring att det för oss
            i Folkpartiet liberalerna är människan och inte systemet som är
            det viktiga. Vi anser att vi behöver ett utjämningssystem som
            gör att människor kan få samma kvalitet på vård och skola oavsett
            om deras grannar behöver mycket vård eller inte, eller om det
            är många eller få barn som behöver skolplats. Man ska inte behöva
            betala mer för samma service därför att grannarna inte har höga
            inkomster. Dagens utjämningssystem behöver reformeras, därför
            att det inte fyller de krav vi ställer på ett väl fungerande system.
          </note>
          <note>
            Men i grunden är systemet mycket viktigt. Det har vi skrivit
            ihop oss om i vår gemensamma reservation.
          </note>
          <note>
            Fru talman! Bosse Ringholm gjorde tidigare en s.k. freudiansk
            felsägning när han pratade om vallöftena inför 1968 års val. Det
            berodde kanske på att regeringens förslag på jämställdhetsområdet,
            när det gäller att skapa bra och vettiga villkor för att kunna
            kombinera jobb och ansvar för barn, är väldigt 70-
          </note>
          <note>
            talsaktiga. Jag skulle vilja fråga var förslagen finns som gör
            att man kan få vardagen med jobbet, livet, ungarna och hushållskassan
            att gå ihop utifrån individens villkor och inte bara utifrån de
            villkor ni ställer upp.
          </note>
          <note>
            Fru talman! Konkreta förslag har efterlysts. Jag kanske borde
            påtala för både finansministern och åhörarna att 53-punktsprogrammet
            som vi talar om är ett 53-punktsprogram för förändringar för småföretagen.
            Bosse Ringholm levererar en ekonomisk riktlinjeproposition som
            egentligen mera är ett bokslut över den tid som har gått och som
            helt saknar riktlinjer för skattepolitiken för framtiden. Det
            är då ganska magstarkt att han i våra 53 punkter för småföretagen
            efterlyser program om ohälsa, energipolitik och skatteutjämning.
            Bosse Ringholm behöver inte vara orolig.
          </note>
          <note>
            Vi har många andra dokument och många andra förslag, där vi har
            många punkter som berör dessa områden.
          </note>
          <note>
            Jag kritiserar inte ert elvapunktsprogram för ohälsa för att
            det saknar t.ex. energipolitik eller för att det saknar riktlinjer
            för den kommunala utvecklingen eller annat. En väldigt konkret
            sak borde dock ha funnits med. Det är ett förslag om att få använda
            det beprövade effektiva knepet att använda sjukförsäkringspengar
            till att göra människor friska i stället för att låta dem stå
            i vårdkö. Det tycker jag vi skulle kunna få ett besked om här
            och nu. Varför kommer ni inte med ett sådant beprövat, effektivt
            och konkret förslag för att göra sjuka människor friska?
          </note>
          <note>
            Anf. 26 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Karin Pilsäter har sagt ovanligt mycket positivt
            i debatten i dag. Hon har t.o.m. lyft fram att Moody's har höjt
            kreditvärderingsbetyget på regeringens insatser. Det är också
            positivt när hon säger att Folkpartiet vill ha en solidarisk skatteutjämning.
            Jag tycker att det är ett bra besked. Det är naturligtvis så,
            Karin Pilsäter, att också företagen är intresserade av en solidarisk
            skatteutjämning. Det ökar även deras möjligheter. Det var därför
            jag efterlyste en sådan i 53-punktsprogrammet. Men jag förstår
            att det inte kan finnas med, eftersom Moderaterna har en annan
            uppfattning.
          </note>
          <note type="speaker">
            Anf. 27 KARIN PILSÄTER (fp) replik:
          </note>
          <note>
            Fru talman! Bosse Ringholm klagade lite. Jag klagar inte så mycket,
            men Bosse Ringholm klagar en hel del på våra förslag och på vår
            brist på förslag.
          </note>
          <note>
            Alla våra förslag till inriktning på ekonomisk politik kommer
            att redovisas om två månader. Bosse Ringholm har redan gjort sin
            redovisning. Där saknas det väldigt mycket, så jag förstår att
            han måste förflytta fokus till det som vi ännu inte har lagt fram.
          </note>
          <note>
            Vi har lagt fram 53 konkreta förslag om bättre villkor för småföretagande.
            Många av dem är inte alldeles nya och okända. Det beror på att
            de inte har genomförts - vi har lagt fram dem förut. Bosse Ringholm,
            Björn Rosengren och de andra ministrarna pratar väldigt mycket
            om att man ska förbättra för småföretagen, men de genomför inte
            de förslag och konkreta idéer som finns. Därför finns det ett
            så omfattande program som bara gäller småföretagens villkor.
          </note>
          <note>
            Det är ganska många människor som funderar på att bidra till
            ett växande välstånd. De vill försörja sig själva och andra och
            betala in skatt för att vi ska kunna ha sjukvård och omsorg. Jag
            tror att de funderar väldigt mycket på varför Bosse Ringholm än
            i denna dag inte har genomfört de förslag som t.o.m. är alldeles
            gratis. Det handlar t.ex. om att se till att de som vill betala
            F-skatt kan göra det i stället för att skattemyndigheten ska överklaga.
            Det handlar om regelförenklingar. Lyft upp regelförenklingsarbetet
            så att det verkligen blir genomfört! Förbättra yrkesutbildningen,
            så att man kan rekrytera personal i stället för att dra ned på
            den som man gör här i tilläggsbudgeten!
          </note>
          <note>
            Det finns en lång rad idéer som vi har och som ni faktiskt får
            stjäla. Det är helt okej att ni gör det.
          </note>
          <note>
            Jag vet, fru talman, att det finns väldigt mycket som är bra.
            Regeringen har t.o.m. gjort en hel del rätt så bra grejer. Man
            har t.ex. sänkt inkomstskatten. Det är jättebra, men man har inte
            gjort det på det fiffigaste sättet, som skulle kunna ha gett ännu
            större effekt.
          </note>
          <note>
            Och det finns en lång rad brister i det bokslut, den bouppteckning,
            som ni har lagt fram här. Därför, fru talman, bör väljarna, om
            de tänker på framtiden, titta noga på de förslag som vi från Folkpartiet
            liberalerna och de andra borgerliga partierna kommer att lägga
            fram den 2 maj.
          </note>
          <note>
            Anf. 28 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! När de borgerligas förslag om småföretagen genomfördes
            senast då de borgerliga hade ansvaret, i början av 90-talet, ledde
            det till noll tillväxt i svensk ekonomi. Nu har tillväxten varit
            10 %
          </note>
          <note>
            de senaste åren, under socialdemokratisk ledning.
          </note>
          <note>
            Jag tror att småföretagen ska vara glada för att de där 53 punkterna
            inte genomförs.
          </note>
          <note type="speaker">
            Anf. 29 YVONNE RUWAIDA (mp) replik:
          </note>
          <note>
            Fru talman! Jag kan börja med jämställdheten.
          </note>
          <note>
            I finansplanen står det faktiskt om jämställdheten, bl.a. i ett
            stycke på s. 22. Där tar man upp att regeringen, om inte parterna
            åtgärdar osakliga löneskillnader inom de närmaste tre åren, kommer
            att återkomma med bl.a. skärpt lagstiftning och annat. Man tar
            även upp åtgärder för att minska deltidsarbetslösheten hos kvinnor,
            som är ett väldigt stort problem. När det gäller ohälsa lyfter
            vi faktiskt fram att kvinnors villkor särskilt ska uppmärksammas.
            Det här är någonting som vi har tyckt har varit väldigt viktigt,
            och vi är glada över att det finns med, även om man kan göra mer
            än detta.
          </note>
          <note>
            När det gäller ohälsan har jag frågor till finansministern -
            detta är faktiskt en väldigt stor jämställdhetsfråga. Tycker finansministern
            att det är bra att införa friår i hela Sverige? Kommer finansministern
            att stödja en riktig arbetstidsförkortning, inte bara en ny semesterdag
            utan en sänkning av normalarbetstiden till t.ex. 35 timmars arbetsvecka?
            Vad anser finansministern om att satsa mycket mer förebyggande
            på hälsoarbete och alternativa behandlingsmetoder?
          </note>
          <note>
            Det kan t.ex. gälla kopplingen mellan mat och hälsa och mellan
            motion, rörelse, och hälsa och även olika önskemål som finns om
            att använda sig av alternativa behandlingsmetoder. Det här är
            sådant som vi tror är ett tillägg till elvapunktsprogrammet som
            behövs för att vi verkligen ska se till att minska sjukskrivningarna
            i Sverige.
          </note>
          <note>
            Anf. 30 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Jag välkomnar naturligtvis alla idéer och uppslag
            som kan förbättra elvapunktsprogrammet och minska ohälsan. Jag
            tycker att vi i det ljuset ska pröva de idéer som Yvonne Ruwaida
            för fram här.
          </note>
          <note>
            Jag tycker också, i likhet med Yvonne Ruwaida, att det är viktigt
            att vi för en diskussion om arbetstiden.
          </note>
          <note>
            Den är en del av vår välfärd, och den ska naturligtvis värderas
            i hägnet av vilka utsikter vi har att driva fortsatt reformverksamhet
            de närmaste åren. Med en bra tillväxt kan vi få en bra diskussion
            om vilka möjligheter det finns när det gäller vår arbetstid framöver.
          </note>
          <note type="speaker">
            Anf. 31 YVONNE RUWAIDA (mp) replik:
          </note>
          <note>
            Fru talman! Det är glädjande att höra att finansministern tycker
            att det är värt att diskutera detta i framtiden. Vi anser att
            en arbetstidsförkortning och även ett friår skulle kunna innebära
            att vi prioriterar det som det i dag råder mest brist på, nämligen
            fri tid.
          </note>
          <note>
            Det kan också leda till att människor har mer tid till sociala
            relationer och sociala nätverk, vilket gör att människor blir
            mindre stressade.
          </note>
          <note>
            Vi tror att en rätt genomförd arbetstidsförkortning
          </note>
          <note>
            - och även ett friår i hela landet - till en del kan betala sig
            själv. Arbetsproduktiviteten ökar för att folk jobbar bättre.
            Organisationerna fungerar effektivare.
          </note>
          <note>
            På lång sikt tror vi också att det är viktigt för att vi ska
            få bukt med arbetskraftsbristen. Sannolikheten för att arbetslösa
            kan beredas jobb ökar nämligen, vilket gör att de inte är arbetslösa
            lika länge och att de kanske inte riskerar att hamna utanför möjligheten
            att arbeta. Sjukskrivningarna minskar. Sjukskrivna och förtidspensionerade
            kan lättare återvända till ett arbetsliv som faktiskt är mer humant.
            Och att folk kan, vill och orkar jobba högre upp i åldrarna, vilket
            vi tror att man gör med en arbetstidsförkortning och med ett friår,
            gör att detta sammantaget på längre sikt ökar antalet arbetade
            timmar och effektiviteten. Det är också en grundförutsättning
            för en välfärd på lång sikt i samhället. Därför är vi väldigt
            tacksamma över att finansministern är öppen för att diskutera
            detta senare.
          </note>
          <note>
            Jag undrar hur de borgerliga partierna ser på detta förslag.
            Det kanske ni kan återkomma till i era anföranden.
          </note>
          <note>
            Anf. 32 Finansminister BOSSE RING-
          </note>
          <note>
            HOLM (s) replik:
          </note>
          <note>
            Fru talman! Arbetstidsreformer är en del av de välfärdsreformer
            som ska diskuteras under de kommande åren. Om vi kan få en tillväxt
            i Sverige på det sätt som vi har haft under de senaste åren har
            vi möjligheter att diskutera denna viktiga avvägning. Det gäller
            hur mycket av resurserna som ska användas för att bekämpa arbetslösheten,
            för att skaffa fler jobb och för att bygga ut vår välfärd. Det
            handlar naturligtvis också om att se hur vår arbetstid kan komma
            att utvecklas. Det kan naturligtvis också vara en del i diskussionen
            om hur vi ska skapa ett mer hälsosamt arbetsliv, ett mer hälsosamt
            liv över huvud taget.
          </note>
          <note type="speaker">
            Anf. 33 GUNNAR HÖKMARK (m):
          </note>
          <note>
            Fru talman! Först ska jag ta upp två enkla saker.
          </note>
          <note>
            Det är ingen som vill avskaffa utjämningssystemet när det gäller
            landsting och kommuner. Detta vet finansministern, men det ingår
            i hans debatteknik att påstå någonting rakt ut i luften. Upp stiger
            orden, tanken stilla står. Men det är inte sant. Vi anser att
            staten ska ta ett större ansvar, men vi säger också att alla landsting
            och alla kommuner ska få samma stöd från staten som de har i dag.
            Vi anser att det system vi har i dag ger sådana drastiska konsekvenser
            för låg- och mellaninkomsttagare i de regioner som i dag har en
            tillväxtkraft. Jag kan inte för mitt liv förklara varför en sjuksköterska
            eller en polis som bor i
          </note>
          <note>
            Stockholmsregionen nu ska drabbas av en skattehöjning på 5 000-10
            000 kr på grund av ett utjämningssystem som brandskattar Stockholmsregionen.
          </note>
          <note>
            Det finns inget som helst tvivel om att det ska vara balans i
            landsting och kommuner. Stockholms läns landsting har avvecklat
            ett budgetunderskott som man ärvde från Bosse Ringholm men fått
            en skatteutjämningsavgift som har ökat med nästan 4 miljarder
            de tre senaste åren. Detta måste man också bli av med.
          </note>
          <note>
            Det finns två alternativ. Antingen höjer man skatterna och tvingas
            då kanske tillbaka till de vårdköer man hade under socialdemokratins
            tid och som man har i det socialdemokratiska Sverige runtom, eller
            också förändrar vi utjämningssystemet. Men alla kommuner ska ha
            statligt stöd av det slag de har i dag.
          </note>
          <note>
            En annan sak Bosse Ringholm återkommande tar upp är läkemedelsförsäkringen,
            men där vet han ju att det han säger är osant. Förra året när
            han påstod att vi skulle försämra för människor som behöver medicin
            påtalade vi att detta var osant, men likväl fortsätter han. Hur
            gör man med en sådan liten pojke, fru talman? Så får man väl inte
            göra, Bosse Ringholm -
          </note>
          <note>
            medvetet tala osanning. Sluta med det!
          </note>
          <note>
            Sedan ska jag säga en sak som är oerhört viktig. I
          </note>
          <note>
            den här debatten har vi från oppositionen försökt resa de stora
            och viktiga frågorna. Vi anser att arbetslösheten är ett mycket
            stort problem. Vi anser att den växande sjukfrånvaron är ett mycket,
            mycket stort problem. Tillsammans utgör de en svaghet för svensk
            ekonomi som finansministern varje gång han har varit här uppe
            i talarstolen glidit undan ifrån. Sedan säger han att de som tar
            upp problemet svartmålar. Vilket besked är det till de människor
            som detta berör? Jo, att det problemet ska vi skjuta åt sidan
            och inte göra någonting åt. Här saknar ni politik.
          </note>
          <note>
            Samma sak har gällt företagsutflyttningen - som är avgörande,
            som urholkar skattebaserna, som kommer att tvinga fram skattehöjningar.
            Om detta har
          </note>
          <note>
            Bosse Ringholm inte sagt ett enda dyft i denna debatt.
          </note>
          <note>
            Fru talman! Att inte göra något har blivit ideologi.
          </note>
          <note>
            Kronblomssocialismen lever. Men den ska ersättas av en aktiv
            reformpolitik för jobb, företagande och trygghet efter valet!
          </note>
          <note type="speaker">
            Anf. 34 HANS ANDERSSON (v):
          </note>
          <note>
            Fru talman! Låt mig först vända mig till Hökmark.
          </note>
          <note>
            Vad Moderaterna nu säger är: Visst ska vi ha ett utjämningssystem
            - det gäller väl att ha Maud Olofsson med på vagnen - och då levererar
            vi in en nota på 14
          </note>
          <note>
            ofinansierade miljarder till staten. Då hamnar bankrutten i staten
            i stället, när ni har förbrukat Stockholm. Det är ynkedom! Min
            fråga till er är: Gäller verkligen riksdagens beslut inte de landsting
            och kommuner där ni styr?
          </note>
          <note>
            När det gäller moderater i övrigt har det varit väldigt mycket
            prat om tillväxt och att vi har sackat efter. I Hökmarks egen
            skrift som kom häromdagen,
          </note>
          <note>
            Sverige har för lite tillväxtkraft, finns det en kurva som visar
            när vi verkligen tappade. Det ser riktigt illa ut mellan 1976
            och 1982. Vad var det för regering då? Då tappade vi 10 procentenheter.
            Sedan kommer rena raset 1991-1994. Vad var det för regering då?
          </note>
          <note>
            Nu påstår jag inte att det är så enkelt. Det är långsiktiga utvecklingstendenser.
            Men jag skulle vilja att ni borgerliga partier försökte förstå
            att det finns djupgående problem, strukturproblem. Sverige har
            haft en näringsstruktur som inte följde med i tillväxten under
            många decennier. Det fanns en inflationsekonomi som ledde till
            devalveringspolitik som inte gynnade långsiktig tillväxt. Jag
            är den förste att erkänna detta.
          </note>
          <note>
            Men se då till att komma med någonting annat än skattesänkningar
            som lösning på vad ni uppfattar som ett problem - konstigt nog,
            eftersom vi nu har haft en mycket gynnsam utveckling några år.
          </note>
          <note>
            Däremot är vi överens om att arbetslösheten är en förbannelse,
            även Lena Ek. Ska vi utveckla Sveriges alla regioner måste det
            till regional tillväxt. Men då måste det också finnas förslag.
            Var har ni förslagen?
          </note>
          <note>
            Vad jag hittills har sett är att ni avlövar statsbudgeten på
            nästan alla pengar när det gäller arbetsmarknadspolitik och a-kassa.
            Det, Lena Ek, slår hårt ute i landet.
          </note>
          <note>
            En sak är intressant när Gunnar Hökmark talar om det katastrofala
            läget när det gäller köp och försäljning av företag. När jag läser
            vad Invest in Sweden
          </note>
          <note>
            Agency skriver visar det sig att det råder balans eller att Sverige
            har fått in mer kapital under 2001 - men också under de tidigare
            fyraårsperioderna 1997-2001
          </note>
          <note>
            och 1993-1997. Det här är djupa processer av näringslivsomställning
            och omstrukturering som pågår.
          </note>
          <note>
            Det är inte så enkelt som ni låtsas. Jag är inte säker på att
            vi skulle ha både Volvo och Saab kvar om inte
          </note>
          <note>
            General Motors och Ford hade gjort sina köp. Jag tar inte här
            i talarstolen, men förenkla inte så som ni för det mesta gör!
          </note>
          <note>
            Sverige har i själva verket ett bra näringsklimat.
          </note>
          <note>
            Men vi har för få små företag, och det krävs mer av innovationspolitik.
            Tänk om vi politiker kunde försöka se problemen som de är, inte
            bara svartmåla eller komma med enkla quick fix och gratisluncher
            som egentligen inte finns! När det gäller de stora problemen -
            att finansiera välfärden trots en åldrande befolkning, att kombinera
            tillväxt med miljöomställning av energi- och transportsystemet,
            att klara integrationen, att eliminera diskriminering och segregation,
            att få bukt med de regionala obalanserna, att förstärka demokratin
            i företagen, att förbättra arbetsrätten -
          </note>
          <note>
            finns det inte ett enda förslag som går åt rätt håll från den
            borgerliga sidan, allra minst från Moderaterna.
          </note>
          <note>
            För att inte tala om jämställdheten! För att inte tala om de
            klyftor som finns socialt och ekonomiskt och när det gäller att
            bekämpa fattigdom och marginalisering i Sverige! Där finns alternativet
            på regeringsmajoritetens sida.
          </note>
          <note type="speaker">
            Anf. 35 MATS ODELL (kd):
          </note>
          <note>
            Fru talman! Jag vill börja med att korrigera en total felaktighet
            från finansministerns sida, nämligen att vi kristdemokrater skulle
            ha bekämpat 3 miljarder extra till kommunsektorn det här året.
            Det är ju precis tvärtom. Vi föreslog nämligen detta i vårt budgetalternativ
            redan i höstas. Då avslogs det av den socialdemokratiska majoriteten,
            först i finansutskottet och sedan här i kammaren, med hänvisning
            till att det inte behövdes. Sedan randades den socialdemokratiska
            partikongressen, och plötsligt uppstod detta behov.
          </note>
          <note>
            Jag tycker att rätt ska vara rätt, Bosse Ringholm.
          </note>
          <note>
            Kristdemokraterna föreslog, icke tillfälligt utan permanent,
            ytterligare 3 miljarder kronor till kommunsektorn. Någon ordning
            får det faktiskt vara!
          </note>
          <note>
            Jag är också lite besviken på att finansministern inte alls svarade
            på de frågor jag hade. När det gäller skatteutjämningen kanske
            jag först ska svara att vi kristdemokrater är för ett solidariskt
            finansierat statligt utjämningssystem som ska garantera att det
            finns likvärdig service i hela landet. Självklart är det så. Vi
            kommer att återkomma och visa detta i vårt budgetalternativ. Men
            Bosse Ringholm sade ingenting om fastighetsskatten. Kommer den
            fastighetsskatteökning på 1,4 miljarder för småhus som vi kan
            utläsa av propositionen att slå igenom är det viktigt att finansministern
            redovisar det - eller dementerar det.
          </note>
          <note>
            Han svarade heller inte på vilka landsting och vilka kommuner
            det är som åsyftas på s. 167 i propositionen: "För att komma tillrätta
            med underskotten behöver flera kommuner och landsting genomföra
            omstruktureringar av verksamheten. Sådana åtgärder medför i regel
            att tillfälliga kostnader uppkommer, t.ex. åtgärder för att komma
            till rätta med personalöverskott." Vilka kommuner och landsting
            är det,
          </note>
          <note>
            Bosse Ringholm, som ni uppmanar att avskeda personal? Jag tycker
            att det vore väldigt klädsamt om han försökte svara på detta.
          </note>
          <note>
            Inte heller hade han någonting att säga om de långsiktiga utvecklingsproblem
            som är alldeles uppenbara men som lyser med sin frånvaro i propositionen.
            Regeringen lånar faktiskt, fru talman, 24,5 miljarder under perioden
            till sina reformer. Statsbudgetens underliggande saldo, som finansministern
            också undviker att ge besked om, ökar alltså med 33 miljarder
            i år, med 42 miljarder nästa år, enligt propositionen, och med
            30 miljarder 2004. Det finansiella sparandet, som faktiskt är
            plus 14 miljarder i år, blir minus 16 miljarder nästa år och minus
            18 miljarder
          </note>
          <note>
            2004.
          </note>
          <note>
            Det hade varit bra om finansministern hade ägnat något av sin
            tid åt att svara på de här mycket allvarliga invändningarna mot
            den politik som han är ansvarig för.
          </note>
          <note type="speaker">
            Anf. 36 LENA EK (c):
          </note>
          <note>
            Fru talman! Jag blir, kära ledamöter och åhörare, minst sagt
            fundersam när jag lyssnar på Hans Andersson från Vänsterpartiet
            och hans inlägg. Nu har
          </note>
          <note>
            Vänsterpartiet bestämt ihop med Socialdemokraterna nästan en
            hel mandatperiod. Då ser vi att de regionala klyftorna - enligt
            Nordiska rådet, som ändå är en ganska sansad bedömare - har ökat
            katastrofalt i detta land.
          </note>
          <note>
            Vi har massor av förslag som handlar om vägar, polis, utbildning
            och alla möjliga olika saker som ska ge människor verktyg för
            att själva räta ut den här utvecklingen. Det har vi inte sett
            någonting av från de regerande partierna, utan de regionala klyftorna
            ökar.
          </note>
          <note>
            När det gäller de sociala klyftorna kan vi gå till välfärdsbokslutet,
            den tunga, gedigna utredning som leddes av Joakim Palme och som
            visar på att stora delar av svenska folket har blivit fattigare.
            Rädda
          </note>
          <note>
            Barnen kom med en lång utredning om att barnfamiljerna har blivit
            mycket fattigare. Senast i dag var det barnläkarna som slog larm
            om att barnhälsovården är nedrustad. Det drabbar särskilt de barn
            som finns i familjer med låga inkomster.
          </note>
          <note>
            Då kan vi se på hur man utvärderar politiken. Den
          </note>
          <note>
            3 mars hade den svenska televisionen ett Rapportinslag på kvällen
            som handlade om hur skattesänkningarna har slagit. Det kan alla
            som vill gå in på nätet och se, det var svt.se/nyheter den 3 mars
            2002.
          </note>
          <note>
            Under perioden 1998-2002 sänktes skatten med
          </note>
          <note>
            7 608 kr per år för den som tjänar 13 000 kr i månaden, och det
            gör många kvinnor. För den som tjänar
          </note>
          <note>
            35 000 kr i månaden var skattesänkningarna
          </note>
          <note>
            29 124 kr per år. Hur kan man föra en sådan politik, när ni vet
            hur det ser ut för de familjer som har låga inkomster? Hur kan
            ni driva en skattepolitik som ger det här resultatet och fortsätta
            under fyra år på det viset, när vi vet hur de sociala klyftorna
            ser ut i Sverige? Det är en skillnad på mellan 7 600 kr och
          </note>
          <note>
            29 100 kr.
          </note>
          <note>
            Jag har en sista fråga till Hans Andersson, som är en av de få
            som har talartid kvar. Den kanske han kan använda nu. Det handlar
            om företagarfrågorna. Finansministern sade om vårt program för
            att ge småföretagarna lika och vettiga villkor, de 53 punkterna,
            att småföretagarna nog ska vara glada för att de punkterna inte
            har genomförts. Det var bland det sista han sade i debatten.
          </note>
          <note>
            Jag måste säga att jag blir förvånad. En av de punkterna handlar
            om den listiga skrivningen som gör att en småföretagare som vill
            vara föräldraledig bara får 70 % av ersättningen på samma lön
            som en person som inte är företagare. Är det vettigt att diskriminera
            småföretagare så? Håller Hans Andersson med finansministern på
            den punkten?
          </note>
          <note type="speaker">
            Anf. 37 KARIN PILSÄTER (fp):
          </note>
          <note>
            Fru talman! Den som spar han har. Den som hushållar med pengar
            som Bosse Ringholm hushållar med tiden får äta mycket havregrynsgröt
            i slutet av månaden.
          </note>
          <note>
            Fru talman! Jag tänkte ta upp en sak som jag tycker har lyst
            helt med sin frånvaro hittills i den här debatten. Det är den
            internationella solidariteten. I
          </note>
          <note>
            takt med globaliseringen behöver vi en globaliseringens solidaritet.
            Vi vet att regeringen har ett track record som inte har kommit
            med i det här bokslutet eller i bouppteckningen.
          </note>
          <note>
            När man ska hålla sitt utgiftstak - man håller det alltid - gör
            man det med metoder som jag tycker är oacceptabla. Ett exempel
            på det är just att man har tvärbromsat anslaget för bistånd till
            de fattigaste på vår jord. Det tycker jag också att ni borde ha
            tagit med i er bouppteckning. För framtiden tror jag att det är
            väldigt viktigt att vi får en bättre biståndspolitik med satsning
            på en frihandel där Sverige kan spela en ännu aktivare roll, exempelvis
            i det stålhandelskrig som nu pågår. Vi kan driva på för en avveckling
            av den protektionistiska jordbrukspolitiken, textilhandeln osv.
            och genomföra skuldavskrivningar och få med oss andra länder på
            det.
          </note>
          <note>
            Den andra frågan som jag tycker är helt glömd är det som vi i
            Folkpartiet brukar kalla för det glömda
          </note>
          <note>
            Sverige. I vårt bokslut ingår att vi har drivit igenom en reform
            med personliga assistenter för handikappade. Det är den största
            frihetsreformen under 90-talet, men som i Socialdemokraternas
            bouppteckning inte nämns särskilt mycket. Man nämner inte de ständiga
            attacker man genomför mot de personliga assistenterna till personer
            med funktionshinder.
          </note>
          <note>
            Vi vill gå vidare, återupprätta och förstärka assistansreformen
            och även se till att nu genomföra en tillgänglighetsreform ute
            på gator och torg och i offentliga miljöer. Det tycker vi är en
            bättre satsning än alla de olika typer av byggsubventioner som
            Socialdemokraterna och deras stödpartier brukar genomföra.
          </note>
          <note>
            Nu tänkte jag reta Hans Andersson lite. Han undrade vad jag nu
            ska jaga Vänsterpartiet med för svek när man för framtiden inte
            längre tänker inkomstpröva änkepensionerna. Man tar sig verkligen
            för pannan. Det vallöfte som Vänsterpartiet i en hel mandatperiod
            har svikit är ett svek som nu försvinner automatiskt genom en
            omläggning av hela pensionssystemet. Ska änkorna vara tacksamma
            mot Vänsterpartiet, Hans Andersson och Gudrun Schyman för att
            inte Vänsterpartiet aktivt går in och sviker dem en gång till?
          </note>
          <note>
            Det pratas väldigt mycket om vad de borgerliga partierna har
            för gemensamma förslag. Sanningen är ju den att i de här riktlinjerna
            får vi inte ens veta vilka partier alternativet över huvud taget
            handlar om. Vi är tydliga med att vi är fyra partier som vill
            bilda en gemensam regering, men vem vill sossarna regera med?
            Det är det ingen människa som vet.
          </note>
          <note>
            En varning skulle jag vilja utfärda för ett regeringssamarbete
            med just Vänsterpartiet. Förutom att de har en historia av svek
            och en massa annat har man nu slagit in på en helt ny linje. Allt
            det rosa pratet om småföretagande är bara nys. Man har antagit
            ett nytt program för makt och ägande som handlar om gammal fondsocialism.
          </note>
          <note>
            Det kanske inte är så oväntat, men det som är det riktigt stora
            sveket i det programmet är angreppet på alla kvinnors möjlighet
            till bättre jobb, bättre lön och bättre makt över sin egen vardag.
            I stället för att man får bestämma själv över sin arbetstid ska
            det bli lagstiftad arbetstidsförkortning. I stället för att kvinnor
            ska kunna förverkliga sina drömmar och idéer genom att driva egna
            företag, i stället för att vara anställda men få en mångfald av
            arbetsgivare att välja mellan i de branscher där de faktiskt finns,
            skolan och vården, i stället för det som är en riktigt radikal
            feministisk politik vill ni plocka tillbaka allt in i den offentliga
            sektorn så att kvinnor ska fortsätta att lida under er som politiska
            arbetsgivare. Det är en varning jag vill utfärda till Sveriges
            kvinnor.
          </note>
          <note type="speaker">
            Anf. 38 YVONNE RUWAIDA (mp):
          </note>
          <note>
            Fru talman! Jag blir lite konfunderad när jag hör
          </note>
          <note>
            Karin Pilsäter prata om jämställdhet. Hon säger att den lagstadgade
            normalarbetstiden är ett hot mot jämställdheten. Hon verkar ge
            sken av att alla arbetstagare i alla lägen har total frihet över
            sin arbetstid.
          </note>
          <note>
            Så är det tyvärr inte.
          </note>
          <note>
            Är man stark på arbetsmarknaden kan man nog komma överens med
            sin arbetsgivare om den arbetstid som passar. Men många är inte
            starka på arbetsmarknaden och är beroende av att ha en arbetsrätt
            som ger ett visst minimiskydd. Det är vad den normala arbetstiden
            är.
          </note>
          <note>
            Inom vissa sektorer finns det andra normalarbetstider som har
            bestämts genom avtal med facket. Men normalarbetstiden är en del
            i arbetsrätten. Att avskaffa normalarbetstiden handlar inte om
            jämställdhet.
          </note>
          <note>
            Den är ett skydd för de svaga.
          </note>
          <note>
            Jag tänkte prata lite mer om jämställdhet. Jag är oerhört oroad
            över jämställdheten. När jag nu har samtliga ekonomiska företrädare
            för alla partier och finansministern här i detta rum vill jag
            komma med en uppmaning, nämligen att verkligen se till att verka
            för att regeringen eller att partierna gör så att kvinnorna får
            ut mer av detta arbete. Arbetsgivarna på både kommunal nivå, landstingsnivå
            och statlig nivå ska leva upp till jämställdheten. Det handlar
            också om diskriminering av invandrare.
          </note>
          <note>
            Här finns många brister. Vi ser t.ex. statliga myndigheter som
            inte ens lever upp till jämställdhetslagen och inte har en jämställdhetsplan.
            Vi ser många problem på området. Det här är en uppmaning riktad
            till alla.
          </note>
          <note>
            Finansministern! Nästa gång finansministern har ett möte med
            sina kolleger kan han ta upp frågan om vad arbetsgivare kan göra
            för att bli bättre. Moderaterna ska nästa gång de träffas i riksdagsgruppen
            eller i partistyrelsen ta upp vad de kan göra för att bli bättre.
          </note>
          <note>
            Ibland blir jag lite skräckslagen när jag sitter med på EU-nämndens
            sammanträden. Jag har gått igenom vilka män och kvinnor som företräder
            partierna i EU-
          </note>
          <note>
            nämnden. När det är besök av Göran Persson inför ett viktigt
            möte på EU-nivå är det på den borgerliga sidan bara Centerpartiet
            som har en levande kvinnlig närvaro, vilket förbättrar siffrorna
            på den borgerliga sidan. Efter det kommer Folkpartiet. Men Kristdemokraterna
            och Moderaterna har en stor manlig dominans när det är viktiga
            möten i EU-nämnden.
          </note>
          <note>
            Då undrar jag hur det ser ut med makten i era partier. Det här
            är en fråga som vi vet att många, oftast män men också kvinnor,
            inte lägger alltför stor vikt vid. Men vi ser en utveckling i
            Sverige som jag tycker är skrämmande. Vi hade tidigare en positiv
            utveckling där löneklyftor minskade, där kvinnor fick ta mer plats
            i politiken och fler kvinnor blev chefer. Nu ser vi en skrämmande
            utveckling där kvinnor sätts åsido. Här kan alla vi i detta rum
            ta ett ansvar.
          </note>
          <note>
            Jag är själv stolt över att tillhöra det parti som var det första
            partiet som kom in i riksdagen där majoriteten av riksdagsledamöterna
            var kvinnor. Det är det enda partiet som tidigt levde upp till
            jämställdhetskriterierna. En majoritet av våra medlemmar är kvinnor,
            och en majoritet av våra väljare är kvinnor.
          </note>
          <note>
            Jag vill verkligen skicka en uppmaning både till finansministern
            och till mina kolleger i de borgerliga partierna att ta upp frågorna
            internt. Det ska ligga i närtid, inte efter valet. Ni kan i er
            roll som arbetsgivare - vilket partierna är på kommunnivå, landstingsnivå
            och statlig nivå - ta ett större ansvar. Det är så vi måste jobba.
            Vi ska inte bara hänvisa till olika satsningar.
          </note>
          <note>
            Jag har funderat mycket kring frågan om normalarbetstiden med
            tanke på det förslag som har kommit från TCO och LO om att införa
            en ny lag, en s.k.
          </note>
          <note>
            arbetstidslag. Det ska vara normalarbetstidslagen, semesterlagen
            och en arbetstidslag. Det stora hotet med det förslaget är att
            de som redan är svaga på arbetsmarknaden försvagas ytterligare.
            Arbetsrätten urholkas. Det drabbar dem som är svagast på arbetsmarknaden.
            Det drabbar i större utsträckning invandrare och kvinnor. Det
            finns också män som är svaga på arbetsmarknaden, men de utgör
            en mindre grupp än kvinnorna och invandrarna.
          </note>
          <note>
            Jag vill kortfattat ta upp vad vi tycker har varit viktigt i
            tilläggsbudgeten. Vi har kämpat för att kvinnojourerna ska få
            mer pengar, för fler satsningar på att motverka användning av
            narkotika och alkohol och för mer pengar till diskrimineringsarbetet
            hos t.ex. HomO och DO. Vi vill äntligen komma i gång med den djurskyddsmyndighet
            vi har jobbat för under en väldigt lång tid. Vidare ska det bli
            mer pengar till kriminalvården och till valinformation till invandrare.
          </note>
          <note>
            I övrigt har vi varit tvungna att ge mer medel till
          </note>
          <note>
            Migrationsverket och andra viktiga saker. Vi är glada över att
            vi har fått igenom dessa punkter i tilläggsbudgeten.
          </note>
          <note>
            I övrigt är budgeten en sammanfattning av samarbetet mellan Socialdemokraterna,
            Miljöpartiet och
          </note>
          <note>
            Vänsterpartiet. Vi kommer alla att återkomma i de frågor som
            skiljer oss åt inför nästkommande valrörelse. Precis som borgerligheten
            har olika åsikter som ibland kan vara långtifrån varandra är det
            också så mellan de tre samarbetspartierna.
          </note>
          <note type="speaker">
            Anf. 39 HANS ANDERSSON (v):
          </note>
          <note>
            Fru talman! Jag är alltid intresserad av att utnyttja tiden för
            att sprida visdom.
          </note>
          <note>
            Lena Ek! Nej, jag tycker inte att den där omständigheten är riktigt
            bra när det gäller föräldraledighet och företagare. Det finns
            andra regler där egenföretagare behandlas orättvist. Det hoppas
            jag att man ska kunna ändra på.
          </note>
          <note>
            Lena Ek! Hur blir det med skatterna och fördelningsresultatet
            tillsammans med Moderaterna? Hur blir det med utjämningssystemet
            och energipolitiken?
          </note>
          <note>
            Jag har tidigare valt att inte plåga Lena Ek, men hon ska fundera
            över om hon är med i rätt lag.
          </note>
          <note>
            Lena Ek ska inte förenkla som hon gör när det gäller regional
            obalans, integration och ohälsofrågorna. Det är djupgående frågor.
            De är svåra att komma åt, men jag är övertygad om att det går.
          </note>
          <note>
            Karin Pilsäter! Jag ska citera ur protokollet från den 20 september:
            "Det kommer att ta 90 år. Gudrun
          </note>
          <note>
            Schymans vallöfte från 1998 kommer att uppfyllas
          </note>
          <note>
            2088."
          </note>
          <note>
            Det är i vanlig ordning struntprat. Vallöftena kommer att uppfyllas
            2003. Det var det jag sade.
          </note>
          <note>
            Det skulle kunna gå att pressa Moderaterna och kd om det ska
            vara mer eller mindre pengar till kommunerna, om det ska vara
            ett högre eller lägre sparmål. Ni skulle ha mycket svårt att svara.
            Därför brukar det bli ett moras när ni ska samregera.
          </note>
          <note>
            Det är många frågor där kd och Folkpartiet drar isär. Jag nämnde
            det nyss när det gäller Moderaterna och Centern.
          </note>
          <note>
            Jag sade tidigare att det finns en oerhört viktig agenda. Det
            är först alla de reformer vi har varit överens om för i år, nästa
            år och 2004. Men vi bör omedelbart inse att om vi inte klarar
            jobben klarar vi inte välfärden. Jobben kommer först, och sysselsättningsmålet
            för 2004 ska uppfyllas.
          </note>
          <note>
            Kommunsektorn står för en stor del av välfärden i landet för
            medborgarna - de äldre, barnen, för de flesta av oss. De måste
            få resurser. Det ser sämre ut under kommande år. Det är en jätteuppgift
            för riksdagen att föreslå förstärkningar på det området. Om vi
            över huvud taget ska nå målet om att minska löneoch inkomstklyftor
            måste kommunsektorn ha bättre resurser.
          </note>
          <note>
            Slutligen: A-kassereformen har vi lovat länge.
          </note>
          <note>
            Den är viktig. Det är en fråga om solidaritet mellan dem som
            har arbete och dem som inte har arbete. Nu ska den genomföras,
            och det gäller både golv och tak
          </note>
          <note>
            - alla ska få del av den.
          </note>
          <note>
            Fru talman! Jag vill sluta med att återigen tacka
          </note>
          <note>
            Socialdemokraterna och Miljöpartiet för det samarbete som vi
            har haft. Vi är inte alls nöjda, men det är inte vi som har stått
            i vägen för ytterligare reformer för att främja rättvisan, jämlikheten,
            jämställdheten och arbete åt alla.
          </note>
          <note type="speaker">
            Anf. 40 MATS ODELL (kd):
          </note>
          <note>
            Fru talman! De borgerliga partierna har här i dagens debatt efterlyst
            åtgärder som långsiktigt skulle kunna förbättra Sveriges tillväxtförutsättningar
            så att
          </note>
          <note>
            Riksbanken i framtiden ska slippa höja räntan bara man skymtar
            en konjunkturuppgång vid horisonten.
          </note>
          <note>
            Vi har fått väldigt magra svar från regeringen. Det är uppenbart
            att Sverige behöver få en ny regering, som verkligen vill ta itu
            med de här frågorna.
          </note>
          <note>
            Mot bakgrund av att ungefär 100 företagare per vecka i dag kastar
            in handduken - det är alltså färre företagare i dag än vad det
            var 1993, fru talman -
          </note>
          <note>
            säger nu Bosse Ringholm att det vore bättre för landets företagare
            om de 53 punkter som de borgerliga partierna har lagt fram inte
            genomförs. Detta avslöjar den attityd som finns till företagandets
            problem och till det som är själva grunden för att vi ska kunna
            få en välfärd som klarar av den demografiska och globala utmaning
            som vi har framför oss. Regeringens attityd till drivkrafterna
            för välfärden är skrämmande.
          </note>
          <note>
            Vi har verkligen fått detta belyst i dagens debatt.
          </note>
          <note>
            Sedan har debatten om utjämningssystemet varit uppe. Jag kan
            inte underlåta att som en slutvinjett hänvisa till ett TT-telegram.
            Den 11 november 1990
          </note>
          <note>
            var det nämligen en delegation med landstingspolitiker från Stockholms
            läns landsting som uppvaktade finansutskottet. Man ville avveckla
            den statliga skatteutjämningsavgiften, som då kostade 800 miljoner
            kronor för Stockholms läns landsting. I spetsen för den delegationen
            var dåvarande finanslandstingsrådet
          </note>
          <note>
            Bosse Ringholm.
          </note>
          <note type="speaker">
            Anf. 41 LENA EK (c):
          </note>
          <note>
            Fru talman! Åhörare! I en finansplan ska målsättningar och riktlinjer
            läggas upp för framtiden. I den ska man visa på alternativen,
            peka på problemen och peka på möjliga lösningar.
          </note>
          <note>
            Den finansplan vi har fått se i dag har av en av de partiledare
            som står bakom den betecknats som en bouppteckning. Ibland slinter
            ju tungan, men jag måste säga att det är precis vad jag tycker
            att det är.
          </note>
          <note>
            En bouppteckning gör man efter ett dödsfall eller en konkurs
            - det är de vanligaste anledningarna. Det är precis så det är.
          </note>
          <note>
            De sociala klyftorna ökar. De regionala klyftorna ökar. Lönediskrimineringen
            mot kvinnor ökar. Skattesänkningarna har mycket grovt gynnat människor
            med mycket höga inkomster under denna mandatperiod.
          </note>
          <note>
            För lika villkor krävs en annan politik, och den kommer vi från
            Centerpartiet att redovisa om ett par veckor.
          </note>
          <note>
            Överläggningen var härmed avslutad.
          </note>
          <note>
            Propositionen bordlades.
          </note>
          <note>
            Ajournering
          </note>
          <note>
            Kammaren beslutade kl. 12.54 på förslag av andre vice talmannen
            att ajournera förhandlingarna till kl. 13.00 då den aktuella debatten
            skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.00.
          </note>
          <note>
            2 § Aktuell debatt: Situationen inom vården
          </note>
          <note type="speaker">
            Anf. 42 LARS LEIJONBORG (fp):
          </note>
          <note>
            Fru talman! Det är hög tid att vårddebatten återförs till att
            handla om rätt saker. Regeringen har misslyckats i vården men
            lyckats i debatten. Där har ett symtom, att fler tecknar privata
            försäkringar, blivit viktigare än orsaken, att många människor
            inte litar på vården. I debatten har de 10 % av vården som drivs
            i alternativa former pekats ut som ett jätteproblem, medan de
            mycket större problemen inom de
          </note>
          <note>
            90 % som drivs av landstingen negligeras.
          </note>
          <note>
            Nu måste debatten handla om de verkliga problemen, dvs. allt
            längre vårdköer, inställda operationer, att det på flera håll
            tar långt över en vecka tills man kan få tid hos en läkare på
            sin vårdcentral, att människor är sjukskrivna allt längre och
            att de som blir allra mest sjuka är vårdpersonal i landstingen.
          </note>
          <note>
            Flera patientorganisationer har slagit larm. Jag läste en skrivelse
            från Reumatikerförbundet. Jag hoppas att socialministern också
            har gjort det. De påpekar att det kan vara livsavgörande när man
            har en ledsjukdom att få komma till läkare i tid. Det kan ge livslånga
            funktionshinder om man inte gör det. Deras undersökning visar
            att man på färre och färre mottagningar får komma snabbt jämfört
            med förbundets undersökning för tre år sedan.
          </note>
          <note>
            Socialdemokraterna älskar naturligtvis inte vårdköer, men ni
            älskar det som skapar vårdköer, nämligen monopol, stora hierarkier,
            all makt till politikerna och byråkrati. Mot det sätter vi mer
            makt till patienterna, många alternativa vårdgivare och valfrihet.
            Det är om detta som debatten nu måste handla.
          </note>
          <note>
            Anf. 43 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Den svenska sjukvårdens historia är berättelsen om
            samverkan över de politiska blockgränserna. Tidigt insåg socialdemokrater,
            bondeförbundare och folkpartister runtom i landet att sjukvården
            krävde tydlighet i sitt uppdrag och långsiktighet i fråga om ekonomi
            och finansiering. Som ansvarsfulla landstingspolitiker satte de
            samarbetet före demonstrationen och kompromissen före konfrontationen.
          </note>
          <note>
            Detta samarbete gav resultat. Den svenska sjukvården nådde världsklass
            och allemansrätten blev dess adelsmärke.
          </note>
          <note>
            1990-talets ekonomiska kris tvingade den svenska sjukvården till
            dramatiska neddragningar. En hårt ansträngd personal kunde inte
            möta medborgarnas växande krav. Väntetiderna ökade. Under de senaste
            åren, när samhällsekonomin åter kommit i balans, har det sjukvårdspolitiska
            uppdraget framför allt handlat om att föra tillbaka sjukvården
            till den högsta internationella klassen och att arbeta bort köerna.
            Också detta arbete har, glädjande nog, präglats av samarbete och
            samsyn över blockgränserna.
          </note>
          <note>
            För tre år sedan kunde Socialdemokraterna och
          </note>
          <note>
            Centerpartiet offentliggöra en överenskommelse om att under en
            treårsperiod, med start i år, flytta 8 miljarder kronor från försvaret
            till sjukvården. I förhandlingarna om budgetpropositionen samma
            år kom
          </note>
          <note>
            Socialdemokraterna överens med Vänsterpartiet och
          </note>
          <note>
            Miljöpartiet om att förstärka satsningen med ytterligare 1 miljard.
          </note>
          <note>
            För två år sedan presenterade regeringen en handlingsplan för
            utveckling av sjukvården. I handlingsplanen redovisades hur de
            sammanlagt 9 miljarder som staten förde över till landstingen
            skulle användas. Det handlade om att förstärka primärvården, de
            medicinska insatserna i äldrevården och psykiatrin.
          </note>
          <note>
            Handlingsplanen fick stöd i riksdagen av Centerpartiet, Folkpartiet
            och Miljöpartiet. Bara Moderaterna gick helt emot. De ansåg inte
            att det behövdes mer resurser till vården utan pläderade faktiskt
            för ett systemskifte.
          </note>
          <note>
            För ett år sedan presenterade regeringen en särskild satsning
            för att skapa bättre tillgänglighet i sjukvården. Ytterligare
            3,75 miljarder kronor avsattes under tre år för att minska väntetiderna
            och arbeta bort köerna.
          </note>
          <note>
            I Västra Götaland, Jönköping, Kronoberg, Blekinge och flera andra
            landsting samverkar partierna över blockgränserna för att förverkliga
            handlingsplanen och öka tillgängligheten. Arbetet har gett resultat.
          </note>
          <note>
            Antalet anställda i landstingens sjukvård har ökat markant. I
            dag arbetar 7 000 fler sjuksköterskor,
          </note>
          <note>
            2 000 fler undersköterskor och 2 000 fler läkare i den landstingsstyrda
            vården än för fyra år sedan. Och antalet anställda fortsätter
            att öka. Antalet allmänläkare i primärvården ökar i snabbare takt
            än vad som angavs i handlingsplanen. Enligt den planen skulle
            det vid årsskiftet nu senast finnas 4 520 allmänläkare, men det
            fanns 4 900. Utbildningsplatserna för läkare har ökat med 200
            och för sjuksköterskor med 1 200.
          </note>
          <note>
            År 2004-2005 kommer det att råda balans mellan efterfrågan och
            tillgång på grundutbildade sjuksköterskor.
          </note>
          <note>
            Behandlingarna har ökat. Den svenska sjukvården gör alltmer.
            Det mest slående exemplet är antalet starroperationer som under
            1990-talet ökat från
          </note>
          <note>
            30 000 operationer per år till 72 000 operationer under förra
            året. Sjukvården kan i dag behandla och operera allt äldre patienter.
            Antalet höftledsoperationer har t.ex. ökat från nära 12 000 år
            1994 till nära
          </note>
          <note>
            16 000 år 2000. Det har skett en fördubbling när det gäller antalet
            opererade kvinnor över 75 år. Köerna minskar. Landsting efter
            landsting redovisar ett effektivt arbete för att öka tillgängligheten.
            Det har lett till dramatiska förbättringar. Jag ska nämna några
            exempel.
          </note>
          <note>
            I Västra Götaland har köerna till kranskärlsoperationer minskat
            med 60 % sedan förra året. Köerna till prostataingrepp har minskat
            med över 30 %. Socialdemokraternas, Centerns och Folkpartiets
            satsningar på att korta köerna till sjukvården ser vi nu resultatet
            av, säger Eva Eriksson, Folkpartiet, ordförande i hälso- och sjukvårdsstyrelsen,
            i ett pressmeddelande.
          </note>
          <note>
            Totalt gör vi en satsning på 1,2 miljarder under tre år för att
            korta köerna säger Alva Hjärth, Centerpartiet, gruppledare i hälso-
            och sjukvårdsstyrelsen. Målet är att ingen patient år 2004 ska
            behöva vänta mer än tre månader på en behandling.
          </note>
          <note>
            Vid Mälarsjukhuset i Sörmland har väntetiden för utprovning av
            hörapparater minskat från 76 veckor för ett år sedan till 12 veckor
            i dag. I Värmland, som har mycket stora ekonomiska problem, har
            kötiden för att operera åderbråck halverats från 60 veckor till
            ca 30 veckor i dag. Köerna till kirurgmottagningarna har också
            halverats. I Jönköping har väntetiden till reumatologin, apropå
            just reumatikerna, på ett år minskat från 22 veckor till 5 veckor.
          </note>
          <note>
            Det arbete som nu sker i svensk sjukvård inriktas på att inom
            tre år nå ett mycket ambitiöst mål. Hela den svenska sjukvården
            ska präglas av 0-7-90-regeln.
          </note>
          <note>
            Den innebär att det ska vara noll väntetid för att komma i kontakt
            med sin vårdcentral, att man ska få träffa sin läkare inom sju
            dagar och att man ska erbjudas behandling inom 90 dagar. För att
            nå detta ambitiösa mål krävs ökade resurser. Det krävs mer personal
            av alla kategorier. Det krävs ett fortsatt utvecklingsarbete där
            de gamla hierarkierna ersätts av ett ökat personalinflytande,
            där gammalt revirtänkande ersätts av teamarbete och där personalens
            arbetsförhållanden förbättras. Men det fordrar också att alla
            patienter har rätt att fritt välja vård på andra sjukhus eller
            i andra landsting.
          </note>
          <note>
            Landstingsförbundets rekommendation om fritt vårdval över hela
            landet ska gälla fr.o.m. nästa årsskifte. Med detta som grund
            kan vi skapa en vårdgaranti värd namnet, en garanti som gäller
            hela vårdkedjan från kontakten med vårdcentralen till behandling
            på sjukhuset, en garanti som dessutom gäller alla behandlingar
            och inte bara ett fåtal diagnoser.
          </note>
          <note>
            I förhandlingar med Landstingsförbundet kommer regeringen att
            diskutera förutsättningarna och kraven för införande av en nationell
            vårdgaranti. I detta arbete hoppas vi på en bred samverkan såväl
            med landstingen som här i riksdagen. För att det ska vara möjligt
            krävs det emellertid att vi arbetar från en gemensam plattform.
            För oss socialdemokrater måste en sådan plattform innehålla entydiga
            besked om följande grundläggande värderingar:
          </note>
          <note>
            För det första: Den svenska sjukvårdens allemansrätt ska bevaras
            och utvecklas. Vården ska ges på lika villkor.
          </note>
          <note>
            För det andra: Sjukvården ska finansieras gemensamt och solidariskt
            via skatterna.
          </note>
          <note>
            För det tredje: Sjukvården ska grundas på ett demokratiskt och
            decentraliserat huvudmannaskap.
          </note>
          <note>
            För det fjärde: I den offentligt finansierade sjukvården ska
            det inte finnas några gräddfiler. Plånboken ska inte få avgöra
            tillgången till vård.
          </note>
          <note>
            För det femte: Landstingens ekonomi ska vara i balans. Stora
            underskott undergräver framtidens sjukvård.
          </note>
          <note>
            Kring dessa principer borde det inte vara svårt att nå en bred
            samstämmighet över blockgränserna, åtminstone inte med de partier
            som står bakom handlingsplanen för svensk sjukvård.
          </note>
          <note>
            Men samtidigt som vi kan berätta hur samverkan över blockgränserna
            utvecklat sjukvården har vi också en mörkare erfarenhet av en
            politisk utveckling de senaste årtiondena. Det är en erfarenhet
            som borde leda till eftertanke hos de politiska partierna i mitten.
          </note>
          <note>
            När mittenpartierna valt att i stället för samarbete över blockgränserna
            liera sig med den politiska högern har det undantagslöst lett
            till ekonomisk vanskötsel. Den första borgerliga regeringen i
            slutet av
          </note>
          <note>
            1970-talet lämnade efter sig stora underskott. Den senaste borgerliga
            regeringen lämnade efter sig en ekonomi i fritt fall och ett årligt
            underskott i statens budget om 200 miljarder.
          </note>
          <note>
            Mönstret upprepas i de landsting där Moderaterna fått en ledande
            roll. I Skåne blir det i år ett underskott om över 1 miljard och
            i Stockholms län som bekant nära 4 miljarder. De garantier man
            talar om i Stockholm ställs således ut av ett landsting i bankrutt.
            Vem litar på garantier från ett konkursbo?
          </note>
          <note>
            Ingen vet vad som ska hända. Antingen ska man som moderaterna
            vill skicka räkningen till andra delar av landet, höja skatten
            med flera kronor eller lägga ned viktiga delar av vården. Kanske
            är det en medveten politik från Moderaternas sida. De har inget
            intresse av att värna om en sund offentlig ekonomi.
          </note>
          <note>
            De ser underskotten som en motor för ett systemskifte. De samarbetar
            intensivt med näringslivets kampanj- och lobbyorganisationer för
            att marknadsanpassa vården. Tillsammans finslipar de argumenten
            och formulerar slagorden.
          </note>
          <note>
            Jag vill därför ställa några frågor till mittenpartierna.
          </note>
          <note>
            För det första: De gigantiska underskotten i
          </note>
          <note>
            Stockholms läns landsting och i Skåne hotar det demokratiska
            huvudmannaskapet och hela den svenska hälso- och sjukvården. I
            Västra Götaland har Folkpartiet, Centern och Socialdemokraterna
            tagit ett gemensamt ansvar. Tillsammans har vi fått ekonomin på
            fötter. Är ni beredda att bryta blockpolitiken också i de landsting
            som nu har stora underskott, för att skydda en långsiktig utveckling
            av vården?
          </note>
          <note>
            För det andra: De uppmärksammade gräddfilerna inom vården hotar
            allemansrätten i den svenska sjukvården. Min fråga till Folkpartiet
            och Centern är: Vill ni fortsätta att värna om principen vård
            på lika villkor? Är ni beredda att samverka för att stoppa gräddfilerna
            i vården?
          </note>
          <note type="speaker">
            Anf. 44 LARS LEIJONBORG (fp):
          </note>
          <note>
            Fru talman! Socialministerns anförande innehöll framför allt
            ambitioner och löften men ganska få redovisningar av resultat.
            Resultaten var mest nedslag om hur kön till att få hörapparat
            hade kortats någonstans, om att reumatologin fungerade bättre
            på något ställe och om att det går fortare att få åderbråcksoperationer
            på något håll.
          </note>
          <note>
            Men låt oss i stället lyssna på Hörselskadades
          </note>
          <note>
            Riksförbund, som nyligen lagt fram en rapport om situationen
            i svensk hörselvård. Man anser att krisen har fördjupats. Man
            pekar på att väntetiden för hörapparat på vissa håll är tre år.
          </note>
          <note>
            Den som i Västerbotten får besked om att han måste operera sitt
            åderbråck och vänder sig till något av de tre sjukhusen i landstinget
            får då veta att väntetiden är cirka två år.
          </note>
          <note>
            Jag har redan nämnt Reumatikerförbundet, som hävdar att väntetiden
            i Västra Götaland för reumatiker att få operation utförd även
            för förturspatienter är två och ett halvt år.
          </note>
          <note>
            Jag gör nu vissa nedslag, och socialministern gjorde vissa nedslag.
            Jag hänvisar ändå till ett par kartläggningar som riksorganisationer
            gjort. Det finns ett sätt att räkna köstatistik som är officiellt
            accepterat, nämligen det som Landstingsförbundet redovisar på
            sin hemsida. Enligt den statistiken har kösituationen förvärrats
            för samtliga diagnoser i den gamla vårdgarantin utom en. Köerna
            har alltså växt, och det måste vara utgångspunkten. Socialministern
            flyr från verkligheten om han inte är redo att erkänna detta.
          </note>
          <note>
            Vårdpolitiken har misskötts i Sverige. Jag kan se socialministern
            i ansiktet och säga att jag anser att vårdpolitiken har skötts
            lika illa som skolpolitiken under Ingegerd Wärnerssons tid. Alla
            kurvor pekar åt fel håll. Trots ökade resurser försämras resultaten.
          </note>
          <note>
            Statsministern säger att vi nu ska ta itu med de stora sjukskrivningarna
            precis som vi under den förra mandatperioden tog itu med arbetslösheten.
            Man ska då komma ihåg att ni delvis har tagit itu med - eller,
            som ni säger, "löst" - arbetslösheten genom att hälften av de
            nya jobben är sjukvikarier. Ni låtsas inte om att det är på grund
            av den dramatiska ökningen av sjukfrånvaron som många nya jobb
            har tillkommit.
          </note>
          <note>
            Detta har också mycket stor relevans i vårddiskussionen. Det
            är just i landstingen, bland de människor som ska ta hand om de
            sjuka, som man allra mest har blivit sjuk. Detta förvärrar problemet
            eftersom sjuktiderna förlängs genom att människor inte får vård
            i tid.
          </note>
          <note>
            Statsministern säger att landstingen nu ska bli mönsterarbetsgivare,
            men det har ingen som helst trovärdighet. Denna debatt har vi
            haft i åratal. Jag förde exakt samma debatt med Margot Wallström
            före förra valet, och hon lovade så mycket. Det skulle bli bättre
            i landstingen och kortare vårdköer. Men vårdköerna har blivit
            längre, och människor i landstingen mår nu ännu sämre än de gjorde
            då. Margot
          </note>
          <note>
            Wallström hoppade av efter valet, och hennes löften har inte
            alls infriats.
          </note>
          <note>
            Det är samma sak när ni nu plötsligt säger att ni är för vårdgarantin.
            Det är strålande så långt - det kan väl ha något värde att ni
            åtminstone godtar själva ordet - men vårdgarantin blir en verklighet
            bara om det finns vårdgivare som kan leverera vård i tid. Vad
            hjälper det att säga att ni får gå till vem ni vill, men det finns
            ingen som är snabbare? Det är ungefär som när Henry Ford sade:
            Ni får välja vilken färg ni vill på T-forden, bara ni väljer svart.
            Här sägs det: Ni får gå till vem ni vill, bara ni väljer landstinget.
          </note>
          <note>
            Detta är socialdemokraternas grundattityd. Ni lägger ned en oerhörd
            energi på att förtala de
          </note>
          <note>
            10 procenten privat vård. Tänk om ni lade ned lika mycket energi
            på att förbättra de 90 % som landstinget svarar för som ni ägnar
            åt att förtala de 10 % som privata aktörer svarar för!
          </note>
          <note>
            För att era löften på vårdområdet ska vara trovärdiga måste ni
            öppna er för nya aktörer. Ni måste släppa in försäkringskassorna
            i vårdfinansieringen.
          </note>
          <note>
            Det skulle kunna ge 4 miljarder kronor till vården för avkortning
            av köer. Men därvidlag slår ni vakt om landstingspolitikernas
            totala makt. Ni måste släppa in nya vårdaktörer när det gäller
            operationer och behandlingar.
          </note>
          <note>
            Bara om ni är beredda att bryta upp från socialdemokratiskt monopoltänkande
            kan det här problemet lösas. Vi är helt överens när det gäller
            gräddfiler i vården: Sådant har inte i svensk sjukvård att göra.
            Vi slår vakt om den solidariska finansieringen. Men ni säger nej
            till de metoder som verkligen kan ge vård i tid.
          </note>
          <note type="speaker">
            Anf. 45 PER UNCKEL (m):
          </note>
          <note>
            Fru talman! En spade ska kallas för en spade - en kris är en
            kris. Det är kris i vården i Sverige.
          </note>
          <note>
            Låt det stå alldeles klart vari ansvaret för denna kris egentligen
            ligger. Lars Engqvist bär det yttersta ansvaret för vårdkrisen
            i Sverige, sekonderad emellertid av en räcka socialdemokratiska
            landstingsordförande runtom i vårt land. Det är där ansvaret för
            vårdkrisen ska utkrävas.
          </note>
          <note>
            Det kan inte döljas av någon kaskad av anklagelser gentemot det
            landsting som effektivare än andra har kortat vårdköerna efter
            den socialdemokratiska landstingsledningens avtåg, och som dessutom
            har en sund ekonomi, intill dess att Lars Engqvists regering tar
            pengarna ifrån det.
          </note>
          <note>
            Köerna, fru talman, är längre där Socialdemokraterna styr jämfört
            med hur de är där bl.a. Moderaterna har ansvaret. En jämförelse
            mellan det moderatledda
          </note>
          <note>
            Stockholm och de socialdemokratiska landstingen ger en mycket
            tydlig bild: För höftledsoperationer är väntetiden tre gånger
            så lång där Lars Engqvists partikamrater har ansvaret. För utprovning
            av hörapparater är den nästan fyra gånger så lång. För operation
            för livmoderframfall är den tre gånger så lång. För gråstarrsoperation
            och för operationer av åderbråck är den sex gånger så lång. Det,
            fru talman, är krisens verklighet. Där Socialdemokraterna styr
            kan det ta år innan doktorn kan komma.
          </note>
          <note>
            Inger Lindström från Skellefteå har med rätta blivit uppmärksammad
            i medierna de senaste veckorna.
          </note>
          <note>
            Hon skulle tvingas vänta mer än tre år i det socialdemokratiskt
            styrda landstinget bara för att få träffa en ortopedläkare efter
            en trafikolycka, detta med hälsningen från det socialdemokratiska
            landstingsrådet
          </note>
          <note>
            Levi Bergström: Man måste ha lite tålamod. Med vänlig hälsning...
            Tre och ett halvt år.
          </note>
          <note>
            I Stockholm finns som sagt den vårdgaranti som ger rätt till
            vård inom tre månader, så Inger flyttade från Skellefteå till
            Stockholm. Tre veckor efter flytten är hon i vård - efter tre
            veckor, inte efter tre år.
          </note>
          <note>
            Så ser den verkliga skillnaden ut mellan socialdemokratisk sjukvårdspolitik
            och borgerlig. Inger
          </note>
          <note>
            Lindström är inte ensam. Sven, 78, i Västra Götaland fick en
            tumör mellan lungan och hjärtat. Han kom under vård först när
            han knappt kunde andas. Stig i
          </note>
          <note>
            Älvsbyn fick vänta fyra månader på prostatabesvärsbehandling.
            Martin, 58, i Västra Götaland fick vänta ett och ett halvt år
            på en höftledsoperation trots att båda höfterna hade lossnat.
            Madeleine, 32, undersköterska, fick gå tre år med ständig värk
            och vara sjukskriven ett helt år bara för att hennes sjukdom inte
            är livshotande. En kvinna i Västervik, självmordsbenägen, tog
            sitt liv därför att vården inte ställde upp.
          </note>
          <note>
            Solidarisk, säger Lars Engqvist om sin egen sjukvårdsfilosofi.
            Betty i Funäsdalen betalade sin starroperation själv. Väntetiden
            i Östersund var minst fyra år. Maria i Norrbotten fick vänta sex
            månader på en vanlig knäledsröntgen och tvingades till slut till
            privat operation. Norrbottens läns landsting betalade inte.
          </note>
          <note>
            Vera Granberg i Blekinge betalade 50 000 kr för en operation
            i Tyskland därför att den offentliga vården inte ställde upp.
          </note>
          <note>
            Solidaritet, Lars Engqvist: Solidaritet är när man får vård utan
            att behöva betala själv. Solidaritet är när man får vård när vård
            faktiskt krävs.
          </note>
          <note>
            Så säger Lars Engqvist att nu vill minsann Socialdemokraterna
            införa en vårdgaranti. Det är samma vårdgaranti som Socialdemokraterna
            avskaffade med stor brutalitet omedelbart efter att man hade tagit
            över makten 1994. Det är samma vårdgaranti som man inte en gång,
            inte två gånger, inte tre gånger, inte fyra gånger, inte fem gånger,
            inte sex gånger, inte sju gånger, inte åtta gånger utan nio gånger
            har röstat ned i Sveriges Riksdag. Lars Engqvist får förlåta mig
            om jag inte tror honom när han säger att socialdemokratin plötsligt
            vill garantera människor vård. Om det hade varit så hade det funnits
            en till nio gånger att rösta ja, och en stor möjlighet att 1994
            inte avveckla den garanti som redan fanns.
          </note>
          <note>
            Min slutsats av det jag har sett av socialdemokratisk vårdpolitik
            är entydig. Man är fången i de gamla systemen, så fången att man
            inte förstår vad man behöver göra. Lars Engqvist ägnar sin kraft
            åt att sätta upp hinder, att förbjuda och att stoppa det som inte
            passar in i den gamla socialdemokratiska samhällsmodellen. Han
            vill hindra alla dem som inte är anställda av landstinget från
            att ge sitt bidrag till vården av människor som behöver det.
          </note>
          <note>
            Det är, fru talman, rakt upp och ned, tid att byta regering.
            En riktig vårdgaranti för vård i tid ska människor ha rätt att
            kräva och människor få. En regering som säger: Välkommen! till
            dem som vill bidra till att erbjuda sina tjänster i stället för
            att säga: Vi vill inte veta av er!
          </note>
          <note>
            (Applåder.)
          </note>
          <note type="speaker">
            Anf. 46 INGRID BURMAN (v):
          </note>
          <note>
            Fru talman! Vad jag förstår är bakgrunden till den här debatten
            att Lars Engqvist uttalat sig mot att skattefinansierad vård ska
            vara bas för att erbjuda privata försäkringstagare vård vid sidan
            av den offentliga vården. Han har helt enkelt uttalat sig mot
            att skattemedel ska bidra till att skapa gräddfiler i vården.
            Jag tycker att det är alldeles utmärkt att landets socialminister
            är tydlig i den här frågan när det växer fram system med privata
            försäkringslösningar som gör att sjukvårdens prioriteringsordning
            hotas.
          </note>
          <note>
            Debatten om privata försäkringar har sin grogrund i dels det
            faktum att det finns reella problem i vården, dels det faktum
            att det finns starka kapitalintressen som upptäckt att vården
            kan bli en intressant marknad att tjäna pengar på.
          </note>
          <note>
            Hälso- och sjukvården är en viktig hörnsten i den generella välfärden,
            och det ges också mycket god vård i Sverige samtidigt som det
            finns brister, som kanske märks mest när vi talar om tillgänglighet
            eller vad vi i dagligt tal kallar kötider och väntetider. Det
            handlar också om överbelagda vårdavdelningar och hårt slitna och
            underbemannade personalgrupper. Vi vet också att vårdbehoven kommer
            att växa med en åldrande befolkning, och vi vet att förväntningarna
            om förbättrade behandlingsmöjligheter ökar i takt med framsteg
            inom forskning och utveckling, vilket i sig är bra.
          </note>
          <note>
            Sammantaget menar vi i Vänsterpartiet att allt detta innebär
            att det är alldeles nödvändigt att satsa mer resurser på hälso-
            och sjukvården framöver.
          </note>
          <note>
            Vänsterpartiet har i varje budgetförhandling som vi deltagit
            i under den här mandatperioden drivit kravet på och medverkat
            till att kommuner och landsting fått ökade resurser. För landstingens
            del handlar det om
          </note>
          <note>
            12-13 miljarder kronor. Men vi har också sagt att det här långsiktigt
            inte är tillräckligt. Det behövs mer resurser till sjukvården.
            I dag avsätter vi ungefär
          </note>
          <note>
            8 ½ % av BNP. Det är en låg siffra internationellt sett, och
            vi tror att den måste höjas, kanske upp till
          </note>
          <note>
            10 %.
          </note>
          <note>
            Vi tror på en fortsatt utveckling och utbyggnad av den offentligt
            drivna och offentligt finansierade vården, dvs. våra pengar ska
            gå till hälso- och sjukvård och inte till vinst i privata bolag.
            Därför står vi också bakom den lagstiftning som har antagits och
            som förhoppningsvis ska förlängas när det gäller lagen som förbjuder
            utförsäljning av akutsjukhusen.
          </note>
          <note>
            Det finns stora problem med den långt gående privatisering som
            borgerligheten vurmar för. Privatiseringar påverkar på sikt prioriteringarna
            inom sjukvården. Vinstintresse tillåts påverka avgörandet om vilken
            vård patienten ska ha. Dessutom kommer de förebyggande och långsiktiga
            åtgärderna i skymundan.
          </note>
          <note>
            Det är också svårt att upprätthålla kostnadskontroll i ett starkt
            privatiserat system. Alla erfarenheter internationellt sett visar
            att privata vårdsystem där sjukvården säljs på en marknad inte
            klarar det. I stället krävs andra lösningar för att lösa sjukvårdens
            problem.
          </note>
          <note>
            Vi behöver utökade resurser. Det måste finnas utrymme för att
            delegera och hitta olika driftsformer inom ramen för det offentligt
            drivna systemet. Ned med beslutanderätten så att den kommer nära
            dem som jobbar och nära patienterna.
          </note>
          <note>
            Vi vill gärna diskutera en vårdgaranti och dess utformning. Men
            det är några frågor som måste lösas.
          </note>
          <note>
            Vi talar här om tre p:n.
          </note>
          <note>
            Det första p:et är pengarna. En vårdgaranti måste finansieras
            med nya pengar, så att det inte blir som i det borgerliga vanstyret
            i Stockholms landsting där vården drivs på kredit så att kommande
            skattebetalare ska betala dagens misskötsel.
          </note>
          <note>
            Det andra p:et är personalrekrytering. Det måste finnas personal
            för att klara en vårdgaranti. Om vi ska klara det måste bl.a.
            lönerna i vården - kvinnolönerna
          </note>
          <note>
            - höjas.
          </note>
          <note>
            En vårdgaranti i sig vårdar ingen. Det gör personalen. Om vi
            ska klara att rekrytera personal till detta viktiga område krävs
            rimliga arbetsvillkor och rättvisa löner till alla underbetalda
            grupper. Kommuner och landsting måste ta sitt arbetsgivaransvar
            så att vården och omsorgen blir mönsterarbetsplatser.
          </note>
          <note>
            Det tredje p:et är prioriteringsordningen, som måste säkras.
            Det får inte bli så att pressade landsting räknar veckor, dvs.
            skjuter upp angelägna operationer för att klara vårdgarantin inom
            ett område som enligt prioriteringsordningen inte är angeläget.
            Låt mig ge ett exempel.
          </note>
          <note>
            Det får inte bli så att en kvinna med bröstcancer får vänta två
            tre månader på sin operation, alltså inom garantins ram, därför
            att man använder operationskapacitet för att klara vårdgarantin
            för en som har en ofarlig men växande nervknut. Vi måste klara
            prioriteringsordningen.
          </note>
          <note>
            Fru talman! Jag menar att vi har ett ansvar för att förbättra
            sjukvården. Det påminns jag om varje gång jag lämnar det här huset.
            Människors förväntan på oss är att vi ska se till att sjukvården
            har resurser så att människors behov av vård säkerställs. Då kan
            man inte sänka skatter som man gör i Stockholm och i stället driva
            vården på kredit. Det är ingen lösning.
          </note>
          <note>
            Man kan heller inte konkurrensutsätta och marknadsutsätta i syfte
            att skapa vinst. I stället ska vi värna den offentliga vården
            med syfte att bota och förebygga sjukdom.
          </note>
          <note type="speaker">
            Anf. 47 CHATRINE PÅLSSON (kd):
          </note>
          <note>
            Fru talman! Kära vänner! Jag vill börja med att tacka för möjligheten
            att föra denna debatt. Den är oerhört viktig för tiotusentals
            människor som i dag är sjuka, har ångest, oro och värk eller svårt
            att röra sig.
          </note>
          <note>
            Inledningsvis vill jag också upplysa den socialdemokratiska regeringen
            och dess socialminister om att svensk sjukvård tyvärr inte är
            i världsklass för alla medborgare. Enligt en rapport från Socialstyrelsen,
            alltså inte från den kristdemokratiska gruppen, ligger
          </note>
          <note>
            Sverige i dag på tionde plats när det gäller hur nöjda människorna
            är med sjukvården. I vårt grannland
          </note>
          <note>
            Danmark är det dubbelt så många som är nöjda med sjukvården och
            känner trygghet. Det borde stämma till eftertanke, herr Engqvist.
          </note>
          <note>
            Men för vem är krisen störst? Inte för landstingen, som är huvudman
            för verksamheten, utan för den enskilda patienten. Jag kan inte
            begripa att det ska behöva gå åt så mycket kraft och tid att oja
            sig över den lilla mångfald som finns i dag. Vi är överens om
            att vården ska betalas solidariskt, efter bärkraft. Men det måste
            väl kunna finnas andra utförare än landstingen. Jag kan inte förstå
            detta. Jag känner ibland att socialministern blandar ihop huvudmannaskap
            och driftsformer. Det är bekymmersamt.
          </note>
          <note>
            Varenda människa som inte får vård i tid är oerhört kostsam,
            först och främst humanitärt men också ekonomiskt. Privata försäkringslösningar
            är bara ett symtom på att vården inte fungerar. Om den fungerade
            skulle de inte växa fram.
          </note>
          <note>
            Fru talman! När vi nu pratar om en vårdkris handlar det ensidigt
            om landstingets vård och vårdgarantier. Det bekymrar mig en aning.
            Jag tycker att det är viktigt med en vårdgaranti. Människor ska
            inte behöva vänta på en operation eller behandling. Men varför
            i all sin dar talar vi inte om den kommunala vården? Vi har ju
            nu haft en organisation för den i tio år, ett helt decennium.
          </note>
          <note>
            Fru talman! Fortfarande är 40 % av dem som arbetar i den kommunala
            äldreomsorgen outbildade.
          </note>
          <note>
            Vad gör socialdemokraterna och Lars Engqvist åt det?
          </note>
          <note>
            Det saknas geriatriker. Hemma i mitt landsting, som är socialdemokratiskt
            styrt med stöd av Vänstern och Miljöpartiet, har man lagt ned
            nästan alla de geriatriska vårdplatserna. Anser inte Socialdemokraterna
            att äldre har rätt att få en god vård? Jag menar att alla som
            arbetar i vården vill ge en god vård. Men har de verktygen? Får
            alla med demensliknande symtom en utredning gjord på sjukhus i
            dag? Har de rätt till det?
          </note>
          <note>
            Fru talman! Som redan sagts har vårdpersonalen en enormt viktig
            funktion för hela sjukvården. Det hjälper inte om vi bara har
            pengarna om vi inte också har människor som ger vården. Det är
            ett av våra allra största problem i dag, att garantera att vården
            har de personalgrupper som behövs. Jag tror också att vi skulle
            behöva ett nytt förtroendekontrakt mellan personal och politiker.
            I dag är förtroendet tyvärr inte stort. Man försöker på sina håll,
            däribland Stockholm, att skapa en god relation mellan politiker
            och personal. Men det är bekymmersamt, därför att förtroendet
            är i botten.
          </note>
          <note>
            Jag vill också kommentera Lars Engqvists uppgifter om antalet
            sjuksköterskor och läkare. Hur många undersköterskor har bortrationaliserats?
            Hur många läkarsekreterare har bortrationaliserats? Hur många
            ekonomer har bortrationaliserats? Det frågar jag därför att jag
            vet att en stor del av tiden för vårdpersonalen, läkare och sjuksköterskor,
            går åt till andra uppgifter än att vårda sjuka, det de är utbildade
            för.
          </note>
          <note>
            Jag undrar vad regeringen har tänkt göra åt det.
          </note>
          <note>
            Vi måste restaurera förtroendet för den svenska sjukvården. Alla
            människor ska ha rätt att få en god vård i tid. Det handlar om
            tillit.
          </note>
          <note>
            Jag vill avsluta med att säga: Tillit, det är en viktig sak.
            Det stavas lika fram och bak.
          </note>
          <note type="speaker">
            Anf. 48 KENNETH JOHANSSON (c):
          </note>
          <note>
            Fru talman! Kära åhörare! Olyckliga människor ställs i långa
            vårdköer. Tillgängligheten till vården är ett mycket stort problem.
          </note>
          <note>
            Dramatiskt många människor sjukskrivs i stället för att rehabiliteras
            och kunna komma tillbaka till arbetsgemenskapen. Sjukförsäkringen
            budgeteras nu till otroliga 111 miljarder kronor, och sannolikt
            blir det mer. Det motsvarar ca 800 000 årsarbeten. Människor ställs
            utanför, passiviseras. Det är det allra allvarligaste.
          </note>
          <note>
            Det är ett hån när socialdemokraterna sprider mantrat Det går
            bra för Sverige.
          </note>
          <note>
            Tydliga skillnader finns mellan kvinnors och mäns hälsa. Etniska
            skillnader finns. Arbete, utbildning och inkomster är avgörande
            hälsofaktorer. Den psykiska ohälsan ökar. Många upplever stress
            på jobbet. De sociala och regionala hälsoklyftorna är betydande.
            Det skiljer åtta år mellan den som lever längst och kortast i
            olika delar av landet.
          </note>
          <note>
            Vi måste förebygga ohälsa och inte som socialdemokraterna enbart
            lappa och laga. Den aviserade folkhälsopropositionen skjuts på
            framtiden. Det är illa, mycket illa. Regeringen sviker människor
            med ohälsa. När kommer förslagen, socialministern? När ska ministern
            inse betydelsen av att förebygga ohälsa och hela hälsoklyftor?
          </note>
          <note>
            När behovet är att diskutera hälsovillkoren i hela landet stannar
            främst socialdemokrater och moderater vid att tjafsa om driftsformer
            i Stockholm. För Centerpartiet är hälsofrågorna mycket viktigare
            än så.
          </note>
          <note>
            Centerpartiet har visat vägen i frågan om vårdens resurser. I
            strid med partier som bara talat om att anslå pengar till sjukvård
            har vi flyttat pengar från försvaret till vården. Det har gjort
            det möjligt att öka satsningarna på den vardagsnära hälso- och
            sjukvården runtom i landet.
          </note>
          <note>
            När människors behov av tillgänglighet till vård och omsorg är
            större än någonsin gör Socialdemokraterna allt för att stoppa
            vårdentreprenörer som vill göra en insats. För Centerpartiet är
            det angeläget att inom ramen för en solidariskt finansierad vård
            stimulera nytänkande. Det gäller att genom en effektivare och
            humanare användning av sjukförsäkringen öka tillgängligheten till
            vården och att rehabilitera i stället för passivisera.
          </note>
          <note>
            Fru talman! Väntetiderna till vården ska vara korta för alla
            och inte bara för dem med mest pengar.
          </note>
          <note>
            En nationell vårdgaranti och en rehabiliteringsgaranti syftar
            till att snabbt återställa människors hälsa och göra det möjligt
            att komma tillbaka till arbetslivet. Vi sätter patienten i centrum
            och inte i väntrum.
          </note>
          <note>
            Göran Perssons löfte om en nationell vårdgaranti är en omvändelse
            under galgen. Motståndet när vi gång på gång föreslagit just en
            nationell vårdgaranti har varit kompakt från socialministern,
            och det har upprepats med en papegojas envishet från socialdemokraterna
            här i riksdagen. Jag litar inte ett dugg på att de menar allvar.
            Det tyder mer på en partitaktisk oro för att vården och ohälsan
            kan bli en black om foten i valrörelsen än om verkligt engagemang
            och nytänkande. Inom en månad, utgår jag från, kommer ett konkret
            förslag till en nationell vårdgaranti. Då blir det upp till bevis,
            socialministern.
          </note>
          <note>
            Nu talas även om att tillåta friare användning av sjukförsäkringen.
            Det har jag också hört tidigare. Jag har varit med och gjort handslag
            om en rejäl satsning på finansiell samordning. Satsningen uteblev.
            Tusentals patienter blev kvar i vårdkön. Rehabiliteringen uteblev.
            Vad gör att vi ska tro på socialministern den här gången? Centerpartiet
            har förslagen. Använd bl.a.
          </note>
          <note>
            den passiva sjukförsäkringen till offensiva rehabiliterings-
            och vårdåtgärder, för människornas skull.
          </note>
          <note>
            Socialministern förfäras över privata sjukförsäkringar. Är vården
            tillgänglig, som i Centerpartiets
          </note>
          <note>
            Sverige, behövs inga privata sjukförsäkringar. Gräddfiler i offentligt
            finansierad vård kan aldrig accepteras. Vård efter behov och på
            lika villkor enligt hälsooch sjukvårdslagen är för oss en självklarhet.
            Om däremot ett privat företag, som fullt ut fullföljer sina avtal
            med ett nöjt landsting, på marginalen säljer ytterligare några
            tjänster kan jag inte riktigt inse problemet.
          </note>
          <note>
            Självfallet ska det vara ordning på ekonomin i verksamheten,
            socialministern. Det är en utgångspunkt för Centerpartiet. Det
            gäller oavsett vem som man samarbetar med.
          </note>
          <note>
            Människor i behov av vård behöver inte fler ord.
          </note>
          <note>
            De behöver inte flummiga löften. De behöver konkreta förslag
            som ska klubbas och omsättas i handling. Därför, fru talman, behöver
            de en ny regering i höst.
          </note>
          <note>
            Anf. 49 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Efterlysta: 475 sjuksköterskor. Det var rubriken
            på en artikel i Aftonbladet i går. Den beskrev situationen i Stockholms
            län, där man saknar
          </note>
          <note>
            475 sjuksköterskor. Värst är det på natten. Artikeln utmynnar
            bl.a. i att den medicinska säkerheten påverkas, och personalen
            drabbas naturligtvis oerhört hårt av den arbetssituation som råder
            på sjukhusen och den personalbrist som finns.
          </note>
          <note>
            Samma artikel skulle förmodligen i dag kunna göras från ett flertal
            av våra landsting i landet. Personalsituationen på sjukhusen är
            akut. Det saknas sjuksköterskor och läkare, och det finns inte
            tillräckligt med vårdpersonal. När jag talar med bl.a. sjuksköterskor
            i olika delar av vårt land är bilden ganska likartad oavsett vem
            som styr landstinget.
          </note>
          <note>
            Det är kris i vården. Det finns inte tillräckligt med personal.
            Personalen far illa av en alltför hög arbetsbelastning. Förslitningen
            och sjukskrivningarna ökar.
          </note>
          <note>
            Många säger: Trots att jag stortrivs i mitt jobb är jag färdig
            att ge upp. Dessutom är lönen på en nivå som många andra som har
            samma utbildning inte skulle acceptera.
          </note>
          <note>
            Vad värre är: Med en ökad andel bemanningsföretag som måste gå
            in och hjälpa till tvingas människor att jobba sida vid sida med
            personer som har betydligt högre lön än vad de har själva, trots
            kanske många år av erfarenhet och kontinuitet på samma vårdavdelning.
            Detta är naturligtvis inte hållbart.
          </note>
          <note>
            Ingen person kommer att acceptera en sådan arbetssituation i
            det långa loppet.
          </note>
          <note>
            Det är självklart att det måste göras någonting åt lönesituationen
            inom vården, framför allt för sjuksköterskor och undersköterskor.
            I annat fall kommer sjukvården att haverera, oavsett hur många
            vårdgarantier som ges och hur många klubbslag som fälls i denna
            kammare.
          </note>
          <note>
            Det måste finnas personal. Det måste finnas människor som tar
            hand om den som behöver vård. Det ser jag som det stora problemet
            i dag. Jag tycker nog att det skulle vara lite klädsamt med en
            större ödmjukhet i den politiska debatten. Jag tror att vi alla
            i grunden önskar att alla människor ska få vård och att det ska
            finnas tillgänglig vård för alla.
          </note>
          <note>
            Då måste vi ta ansvar och också jobba för att så ska kunna ske
            och inte tuppfäktasom vem som har rätt arbetsmetod. Det tjänar
            inte vården på, det tjänar inte den som är sjuk på och det tjänar
            inte vårdpersonalen på. Den behöver få långsiktighet och arbetsro.
          </note>
          <note>
            Det behövs mer personal och mer kraft i vårdorganisationen om
            människor ska orkar jobba i ett tungt och viktigt arbete.
          </note>
          <note>
            Förutom personalen och vården, som ju är en viktig del i det
            hela, är också de förebyggande insatserna viktiga. Där tycker
            jag att vi kan se ett tydligt misslyckande i dag när sjukskrivningarna
            ökar, alltfler sjukskriver sig för utbrändhet och barn är stressade
            för att föräldrar inte har tid med dem. Det finns en stor andel
            människor i vårt samhälle som hjulen bara rullar allt snabbare
            för. En del ramlar av hjulet och mår allt sämre. Det är oerhört
            viktigt att vi satsar på den förebyggande verksamheten om vi ska
            kunna minska vårdkostnaderna och över huvud taget komma till rätta
            med vården på lång sikt. Annars kommer det bara att generera kostnader,
            personalbehovet kommer att öka och fler kommer att ha behov av
            vård.
          </note>
          <note>
            Friskvård och rehabilitering är viktiga inslag i en bra vårdkedja.
            Det får inte glömmas bort.
          </note>
          <note>
            Anf. 50 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Man funderar ett ögonblick på varför just Per Unckel
            tar den här debatten. Men jag förstår att han är den bäste att
            försöka i ord förverkliga det som beslutades i Göteborg, nämligen
            att slipa på argumentationen.
          </note>
          <note>
            Jag har förstått att det handlar om följande saker:
          </note>
          <note>
            Man ska beskriva tre eller fyra områden som krisområden, man
            ska peka ut några enskilda politiker för ett ansvar och man ska
            sedan med hög röst tala om att allting är åt skogen.
          </note>
          <note>
            Jag tar ansvar för det som den socialdemokratiska regeringen
            har beslutat och fått igenom här i riksdagen under min tid som
            socialminister. Jag är stolt över väldigt mycket av det som vi
            har åstadkommit.
          </note>
          <note>
            Jag skulle vilja rekommendera Per Unckel och hans talskrivare
            att i strävan efter att hitta bra personliga exempel gå igenom
            Patientnämndens rapport från
          </note>
          <note>
            Stockholms län för förra året. Där finns en lång rad skildringar
            av tillkortakommanden i Stockholms län.
          </note>
          <note>
            Det handlar om folk som inte får cancervård i tid. Det handlar
            om en lång rad kvinnor som tvingas föda i socialdemokratiska landsting
            runtom Stockholm - i
          </note>
          <note>
            Södermanland, i Uppland och i Västmanland. I primärvården konstaterar
            man att det är dubbelt så många som får vänta i mer än en vecka
            för att få träffa sin läkare i Stockholms läns landsting än vad
            det är i riket i sin helhet.
          </note>
          <note>
            När det gäller vården av kroniskt sjuka har sjukvården i Stockholm
            stora problem. När det gäller barnhälsovården är det samma sak.
            Om den moderata agitationen kräver enskilda exempel så finns de
            just i
          </note>
          <note>
            Patientnämndens rapport. Det är nyttig läsning för att man ska
            få lite förståelse för problemen i svensk sjukvård.
          </note>
          <note>
            Det som är bekymmersamt när man enkelt ställer ut garantier för
            några diagnoser är att man riskerar -
          </note>
          <note>
            precis som Socialstyrelsen påpekar - att missa andra viktiga
            delar av sjukvården. Man förvrider prioriteringarna. Där har vi
            förklaringen till den debatt som har förts om vårdgarantin genom
            åren.
          </note>
          <note>
            Vi säger nu att det arbete som sker runtom i landstingen, också
            i Stockholms län, i strävan att försöka få en helhet av vården,
            ska gälla från vårdcentralen till behandling på sjukhuset. Då
            kan vi ställa ut en vårdgaranti värd namnet, nämligen att den
            ska leva upp till 0790, och inte bara 90 i bästa fall.
          </note>
          <note>
            Man ska faktiskt kunna komma i kontakt med vårdcentralen omedelbart
            och man ska få träffa en läkare inom en vecka.
          </note>
          <note>
            När Per Unckel entusiastiskt talar om kris i vården så skulle
            jag vilja rekommendera honom att också gå till en annan källa,
            nämligen Landstingsförbundets vårdbarometer. Den visar vad svenska
            folket har för uppfattning av sjukvården. Det är ganska spännande
            läsning. De allra flesta som kommer i kontakt med svensk sjukvård
            är mycket nöjda med den behandling och den information som de
            får. 84 % anser att de fick den hjälp som de har förväntat sig.
            80 % ger mycket högt betyg åt de svenska sjukhusen.
          </note>
          <note>
            När det gäller faktiska väntetider i vården så är det viktigt
            att notera att över hälften av de patienter som skulle ha planerad
            behandling fick vänta i mindre än en månad från besked om behandling
            till behandling.
          </note>
          <note>
            76 % av patienterna fick vänta i mindre än tre månader.
          </note>
          <note>
            Men vi har köer och vi har väntetider. Det är viktigt att vi
            anslår resurser för att arbeta bort dem. Det handlar, Per Unckel,
            i mycket liten utsträckning om vilken produktionsform som vi väljer.
            Det är en resursfråga. Vi måste föra till den svenska sjukvårdsproduktionen
            ökade resurser, oavsett vem som driver den,.
          </note>
          <note>
            Per Unckel - och för övrigt också flera andra debattörer - försöker
            påstå att det skulle vara en attack mot de privata alternativen
            när jag har kritiserat gräddfilerna. I själva verket är det precis
            tvärtom. Om vi accepterar privata alternativ i den offentligt
            producerade vården så är det viktigt att vi markerar att de ska
            följa samma regler som gäller för den offentliga sjukvården. Det
            är bara då som folk kan få förtroende för privata alternativ inom
            den offentliga sjukvården.
          </note>
          <note>
            Jag skulle vilja upprepa den fråga som jag ställde till Folkpartiet
            och Centern: Kan vi inte få ett entydigt besked av er om att ni
            icke accepterar att offentligt driven och finansierad sjukvård
            ska finansieras med privata försäkringar?
          </note>
          <note type="speaker">
            Anf. 51 LARS LEIJONBORG (fp):
          </note>
          <note>
            Fru talman! Jag tycker att det här har varit en mycket bra och
            angelägen debatt. T.o.m. socialministern hade hittat ett antal
            brister i vården - naturligtvis just i Stockholms läns landsting,
            men det visar ändå att också han är medveten om att allt inte
            är gott och väl i sjukvården.
          </note>
          <note>
            Flera av de andra talarna har verkligen pekat på den mycket alarmerande
            situation som råder.
          </note>
          <note>
            Debatten har varit bra också när det gäller frågan om gräddfil
            eftersom den nu helt kan avföras från debatten. De allra flesta
            har ju deklarerat att man inte ska blanda ihop skattepengar med
            privata försäkringspengar. Vi ska slå vakt om den solidariska
            finansieringen av sjukvården.
          </note>
          <note>
            Jag vill påstå att när socialministern sedan återgår till sin
            vanliga litania om att det mesta ändå är bra så talar han mot
            bättre vetande. Det har nämligen till departementet inkommit rapporter
            från alla landsting om hur man jobbar med köfrågorna. En nyhetsbyrå
            har gått igenom rapporterna och skickat ut en sammanfattning under
            rubriken Långa köer i sjukvården
          </note>
          <note>
            - över två års väntan till neurologisk mottagning.
          </note>
          <note>
            Man redogör för landsting efter landsting. I Kronoberg är väntetiden
            för patienter med reumatologiska sjukdomar 83 veckor. För dem
            som inte anses prioriterade är den 116 veckor. I Västra Götaland
            har 3 500
          </note>
          <note>
            patienter väntat i längre än 12 månader bl.a. på ryggoperation
            och hörselrehabilitering. I Jämtland får man vänta i fem månader
            på en psykoterapeutisk bedömning och i tolv månader på behandling
            osv. osv.
          </note>
          <note>
            Marianne Samuelsson säger att vi inte ska tuppfäktas om vem som
            har bäst arbetsmetod. Det är väl i och för sig en mycket angelägen
            politisk debatt. Om vissa metoder i form av monopol, stora hierarkier
            och all makt till politikerna har visat sig vara dåliga medan
            andra metoder i form av mångfald, valfrihet och patientmakt har
            givit goda resultat så är det väl mycket angeläget att vi får
            belysa det.
          </note>
          <note>
            I Svenska Dagbladet i dag finns det en redogörelse för hur många
            alternativa vårdgivare som landstingen använder. Om jag tittar
            på den listan ser jag att det inte alls är någon samstämmighet
            mellan en stor andel privata vårdgivare och dålig vård. Tvärtom
            verkar det snarare finnas det motsatta sambandet, även om det
            naturligtvis finns en del problem i det stora Stockholms läns
            landsting. Om man tittar på patientanmälningar ser man ändå att
            alla är överens om att vården i Stockholms läns landsting är mycket
            bra jämfört med de allra flesta landsting i Sverige.
          </note>
          <note>
            Detta landsting använder ju en hel del privata vårdgivare. I
            Västmanland, som är socialdemokratiskt och vänsterpartistiskt
            styrt, har man en stor andel just i primärvården. Det länet anses
            ju vara ett föregångslän när det gäller en väl fungerande primärvård.
          </note>
          <note>
            Det som jag nu ska säga är inget vetenskapligt bevis för hur
            man ska rösta i valet, men: Landstinget i
          </note>
          <note>
            Halland har alltid haft folkpartister i ledningen och socialdemokraterna
            har alltid varit i opposition. Där lever man längst och är friskast
            i hela Sverige! Man använder en hel del alternativa vårdgivare.
            Detta är alltså inget vetenskapligt bevis, men kanske något att
            tänka på.
          </note>
          <note type="speaker">
            Anf. 52 PER UNCKEL (m):
          </note>
          <note>
            Fru talman! Lars Engqvist sade att jag entusiastiskt talade om
            krisen i vården. Nej, Lars Engqvist, jag talar inte entusiastiskt
            om den. Men det må vara mig förlåtet om jag talar mer om de 20
            eller 25 procenten som inte är nöjda än om de 70 eller 80 procenten
            som är det, därför att det är de 20-25 procenten som inte får
            vård i tid som lider, och det är de som har rätt att räkna med
            vårt engagemang.
          </note>
          <note>
            Låt mig också säga, apropå vad Lars Engqvist sade i inledningen
            av sitt första inlägg, att det är en oförskämdhet att insinuera
            att partiföreträdare som inte tillhör hans eget parti vill finansiera
            vården med människors egna pengar. Det är en oförskämdhet, därför
            att Lars Engqvist vet hur det förhåller sig.
          </note>
          <note>
            Syftet kan rimligtvis inte vara något annat än att dölja den
            kris som han inte vill tala om.
          </note>
          <note>
            Vilket system är det, Lars Engqvist, som människor har tappat
            förtroendet för, är det monopolsystemet eller är det systemet
            där människor får välja?
          </note>
          <note>
            Vilket system är det som har föranlett så många människor att
            ur egen ficka försöka skaffa sig det skydd som staten och landstinget
            inte erbjuder, är det monopolsystemet eller systemet där man får
            välja? Och vems system var det som ytterst tvingade Betty i
          </note>
          <note>
            Funäsdalen, Maria i Norrbotten och Vera i Blekinge att bokstavligen
            betala sin vård själva? Lars Engqvist bad om ett mer personligt
            exempel. Min egen mor fick göra samma sak.
          </note>
          <note type="speaker">
            Anf. 53 INGRID BURMAN (v):
          </note>
          <note>
            Fru talman! Jag ska ta upp några saker. Först är jag glad att
            Lars Leijonborg säger att inte han heller vill vara med om gräddfiler
            i vården. När man läste begäran om den aktuella debatten kunde
            man uppleva att Folkpartiet kritiserade socialministern för att
            han ville undvika gräddfiler, men jag måste ha läst fel.
          </note>
          <note>
            Det är bra Lars Leijonborg.
          </note>
          <note>
            Sedan vill jag också notera att det är två partier hittills i
            debatten som har sagt att det krävs mer resurser till sjukvården,
            och det är Socialdemokraterna och
          </note>
          <note>
            Vänsterpartiet, men andra partier har ju tid kvar.
          </note>
          <note>
            Mycket här har fokuserats på just vårdgarantin.
          </note>
          <note>
            Jag menar att det är möjligt och att det är bra att genomföra
            en vårdgaranti, men då krävs det också resurser. Det får alltså
            inte bli som det har blivit i
          </note>
          <note>
            Stockholms läns landsting. Där har man lyckats bra med tillgängligheten
            inom vissa områden, sämre inom andra, men man har gjort det genom
            att gå med ett ofinansierat underskott som är 4 miljarder. Någon
            ska betala detta. Det krävs alltså resurser om vi ska komma till
            rätta med de problem som alla så mångtaligt talar om.
          </note>
          <note>
            Jag vill också säga att det krävs resurser över hela landet.
            En del i denna resursutjämning är just det kommunala utjämningssystemet.
            Jag är väl bekant med Skellefteå, och jag vet att om vi gör det
            som
          </note>
          <note>
            Moderaterna vill, dvs. drar in det kommunala utjämningssystemet
            och plockar bort de pengar som går till
          </note>
          <note>
            Västerbottens läns landsting, kommer inte kötiderna att minska
            utan öka. Det skulle vara ett resultat.
          </note>
          <note>
            Nyckeln till den framtida hälso- och sjukvård som vi alla eftersträvar
            måste handla om personal och om resurstillskott. Det hjälper inte
            hur många gånger man står här och säger ordet vårdgaranti, oavsett
            vilket parti man tillhör, om man inte fyller ordet med innehåll.
          </note>
          <note type="speaker">
            Anf. 54 CHATRINE PÅLSSON (kd):
          </note>
          <note>
            Fru talman! Ingrid Burman vet mycket väl att
          </note>
          <note>
            Kristdemokraterna varje år har lagt fram förslag om mer pengar
            till kommuner och landsting. Tyvärr har
          </note>
          <note>
            Vänsterpartiet yrkat avslag på dessa.
          </note>
          <note>
            Apropå gräddfiler är det ju precis det vi har i dag.
          </note>
          <note>
            De som kan tala för sig och plädera för sin egen rätt får vård.
            De andra får vänta.
          </note>
          <note>
            Lars Engqvist, Kalmar läns landsting är socialdemokratiskt styrt,
            har väldigt långa vårdköer och ett budgetunderskott på 300 miljoner
            kronor. Det ska ställas i relation till en omsättning på ungefär
            3,4
          </note>
          <note>
            miljarder.
          </note>
          <note>
            Vi behöver en ny borgerlig regering av följande skäl:
          </note>
          <note>
            Jag vill ha en regering som låter behovet styra organisationen
            och inte tvärtom och som inser att människan inte bara har kroppsliga
            utan också själsliga, sociala och andliga behov. Då behövs det
            mångprofessionella arbetslaget.
          </note>
          <note>
            Jag vill se till att även våra äldre får rätt till en god medicinsk
            sjukvård. Jag vill ha en regering som vill ha mångfald och inte
            enfald. Och observera att vi ska fortsätta att ha vården solidariskt
            finansierad.
          </note>
          <note>
            Den här vårddebatten, fru talman, har visat på skillnaderna,
            på vilka som egentligen värnar ett system i stället för att titta
            på människans enskilda behov. Man omhuldar ett system i stället
            för att fokusera på människor med smärta, ångest och oro. Vi behöver
            ett tankeskifte, ett skifte där varje människas unika och lika
            värde respekteras och värderas. Därför behöver vi en ny regering.
          </note>
          <note type="speaker">
            Anf. 55 KENNETH JOHANSSON (c):
          </note>
          <note>
            Fru talman! Vi måste förebygga ohälsa, inte enbart lappa och
            laga, sade jag i mitt huvudanförande.
          </note>
          <note>
            Ingen kommentar från socialministerns sida.
          </note>
          <note>
            Centerpartiet har presenterat en bok, Hela Sverige, skriven av
            mig och med min partikamrat Lars
          </note>
          <note>
            Weinehall som medförfattare, om hälsoklyftor och med recept för
            att hela Sverige. Efter debatten ska jag överlämna boken. Kanske
            det kan finnas underlag i den så att propositionen kan komma fram.
            Det finns också en studiehandledning ifall socialministern vill
            köra en cirkel på departementet eller i regeringen.
          </note>
          <note>
            Jag tror att det förebyggande är viktigt. Vi har pekat på förslagen
            i de delarna, och svaret på frågan om vår prioritering är att
            på lång sikt måste det förebyggande vara oerhört mycket mer prioriterat.
          </note>
          <note>
            Jag ska också ge ett svar till socialministern, och då återger
            jag vad jag själv sade i mitt anförande:
          </note>
          <note>
            Vården ska ges efter behov och på lika villkor enligt hälso-
            och sjukvårdslagen. Den ska vara solidariskt finansierad, inga
            gräddfiler. På den upprepade frågan har jag nu svarat två gånger.
          </note>
          <note>
            För alla som har behov av vård ska den finnas nära till, utan
            köer och med hög kvalitet. Vi vill se en nationell vårdgaranti
            värd namnet, en rehabiliteringsgaranti och en rejäl finansiell
            samordning där passiv sjukskrivning ersätts med aktiva åtgärder.
            Det är några centerförslag.
          </note>
          <note>
            Arbetsmiljöåtgärderna är viktiga. Hela arbetslivet måste utgå
            från ett hälsoperspektiv. Politiska insatser måste till för att
            förebygga och rehabilitera i stället för att utförsäkra och pensionera.
            Vård- och omsorgsyrkena måste uppvärderas. Det är fint att arbeta
            inom vården och omsorgen. Det är viktigt att arbeta med människor,
            men vi måste också visa det.
          </note>
          <note>
            Till Ingrid Burman är svaret: Centerpartiet, om något parti,
            har väl visat att vi är beredda att medverka till att miljarder
            överförs till vården och omsorgen.
          </note>
          <note>
            Det är ett klart och tydligt besked.
          </note>
          <note>
            Till sist, fru talman, vill jag för Centerpartiets del säga att
            vi vill öka mångfalden av vårdgivare. Vi tycker inte att socialministern
            ska vara så rädd för att släppa fram alla de fina krafter som
            vill komplettera de verksamheter som bedrivs i kommuner och landsting.
            Alla har en uppgift att fylla för att vi ska få en bra vård och
            omsorg med hög kvalitet.
          </note>
          <note>
            Anf. 56 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Först vill jag säga något till Ingrid
          </note>
          <note>
            Burman. Jag vet inte om Ingrid Burman sov när jag höll mitt anförande,
            men jag ägnade större delen av det åt personalsituationen inom
            vården. Om inte personalen, och fler i personalen, är en resurs
            i vården vet jag inte vad hon menar med resurstillskott i vården.
            Det är en självklar del i det här. För att över huvud taget få
            en fungerande vård är det naturligtvis viktigt med en tillräckligt
            stor personal. Det kostar naturligtvis pengar, men det ger också
            mycket. Om man har en bra personal, och om man satsar på sin personal,
            får man också resultat. Där tror jag att det saknas oerhört mycket
            i den stressade arbetssituation som väldigt många har.
          </note>
          <note>
            Till socialministern vill jag säga något om de här principerna:
            allemansrätt, lika villkor för alla, gemensam finansiering, demokratiskt
            huvudmannastyre, inga gräddfiler och balans i ekonomin. Det tycker
            vi också är grundbultar i vården. Men det krävs mer.
          </note>
          <note>
            Det krävs en ordentlig förebyggande insats eftersom vi ser alarmerande
            signaler som går åt totalt fel håll.
          </note>
          <note>
            Ohälsotalet ökar, kostnader för sjukskrivningar ökar, kostnader
            för mediciner ökar osv. Det går att göra listan över tendenser
            som går åt totalt fel håll när det gäller att i framtiden klara
            att få en bra vård ganska lång. Vi måste alltså jobba mycket med
            den förebyggande delen, med friskvården, med barnen. Mer tid tror
            jag också är väldigt avgörande så att inte människor stressar
            ihjäl sig och behöver söka vård.
          </note>
          <note>
            Sedan hade det varit intressant att höra lite grann om vad den
            här vårdgarantin i hela vårdkedjan och hela landet egentligen
            kommer att innebära. Innebär inte den att det blir den starke
            som kan välja? En gammal människa orkar kanske inte åka till andra
            sidan landet för att få sin vård. Det skulle jag vilja att socialministern
            utvecklade.
          </note>
          <note>
            Anf. 57 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! När jag häromdagen mötte en av de många patienter
            som man som socialminister möter och samtalar med fick jag en
            fantastisk skildring av det som egentligen är det finaste i svensk
            sjukvård.
          </note>
          <note>
            Det var en kvinna som hade gått igenom långa behandlingar och
            som för sin egen del räknat ut att det förmodligen har kostat
            mellan 150 000 och
          </note>
          <note>
            200 000 kr. Sedan säger hon: Och tänk, inte en enda gång har
            någon frågar efter pengar!
          </note>
          <note>
            Jag tror att det är detta som är grunden för principen om vård
            på lika villkor. Det är också detta som är grunden för min kritik
            mot etableringen av gräddfiler i vården. Plånboken ska inte avgöra.
            Vi har möjlighet att styra den här utvecklingen genom att försäkra
            oss om att den skattefinansierade, eller gemensamt finansierade,
            vården följer de principer som är klart angivna i hälso- och sjukvårdslagen
            och i kommunallagen.
          </note>
          <note>
            Det betyder att de privata företag eller andra organisationer
            som på uppdrag av det offentliga driver vård, vilket ju förekommer
            i ganska stor utsträckning, faktiskt också förbinder sig att följa
            de regler som gäller enligt hälso- och sjukvårdslagen och enligt
            kommunallagen. Jag tycker att principen är enkel.
          </note>
          <note>
            Det är glädjande att såväl Lars Leijonborg som Kenneth Johansson
            faktiskt säger att den principen ska gälla, dvs. att i den offentligt
            finansierade sjukvården ska det inte finnas några gräddfiler.
          </note>
          <note>
            Problemet är emellertid inte så enkelt att lösa om man bara säger
            att den dag då vi har nått 0-7-90-
          </note>
          <note>
            regeln kommer det inte att finnas sådana här försäkringar. För
            det förbluffande är att över hälften av dem som tecknar försäkringar
            i de privata försäkringsbolagen bor i Stockholm, och där påstår
            ju Per Unckel och andra att det inte finns några köer. Vad är
            det som gör att det är i Stockholm man tecknar försäkringar? Kan
            det finnas några andra krafter? Kan just det finnas, som har påpekats
            tidigare, att det är mycket stora ekonomiska intressen som ligger
            bakom och att människor har en föreställning om att man måste
            försäkra sig mot något som man inte är riktigt informerad om?
          </note>
          <note>
            Jag tycker att det vore rimligt att vi gemensamt bestämde oss
            för att arbeta för ett regelverk som anger under vilka villkor
            privata entreprenörer ska arbeta på uppdrag av det offentliga
            och att vi ser till att det regelverket gäller. Man skulle exempelvis
            kunna tänka sig i fråga om de sjukhus som har tecknat avtal med
            landstingen i Stockholm eller Skåne att dessa avtal förhandlas
            om så att de inte utgår från att man ska komplettera sin vård
            med försäkringsgivare.
          </note>
          <note>
            Här finns det möjligen en öppning för ett samarbete - återigen
            - mellan socialdemokrater, centerpartister och folkpartister.
            Vi är inte emot alternativ. Vi är inte emot att landstingen tecknar
            avtal om att andra än de själva bedriver vård på uppdrag av landstingen.
          </note>
          <note>
            Men ska vi ha förtroende för detta måste vi se till att den offentligt
            finansierade vården följer samma principer oavsett vem det är
            som driver den. Jag tror alltså att det finns möjlighet till ett
            fortsatt samarbete.
          </note>
          <note>
            Låt mig också nämna något om detta med vårdgarantin. Den socialdemokratiska
            gruppen i Landstingsförbundets styrelse har bestämt sig för att
            yrka bifall till en Folkpartimotion till Landstingsförbundets
            kongress som kräver en nationell vårdgaranti. Vi är från regeringens
            sida beredda att utveckla den idén och säga: Låt oss nu se till
            att i årets förhandlingar förverkliga detta eftersom vi nu tror
            att vi kan få en heltäckande vårdgaranti. Det är att sträcka ut
            handen till ett samarbete omkring en otroligt viktig fråga.
          </note>
          <note>
            Varför, Kenneth Johansson och Lars Leijonborg, vill ni inte ta
            emot den handen? Låt oss gemensamt arbeta för att vi får en vårdgaranti
            som fungerar!
          </note>
          <note type="speaker">
            Anf. 58 LARS LEIJONBORG (fp):
          </note>
          <note>
            Fru talman! Jag är mycket nöjd med den här debatten. Det förekommer
            ju en retorik som jag tror att socialministern får mycket applåder
            för på arbetarekommunerna, och som också har fått visst offentligt
            genomslag, nämligen att vi inte ska ha gräddfiler. Vi ska ha allemansrätt.
            Men den retoriken faller ju platt till marken när ett antal talare
            i en sådan här debatt påpekar att det är under socialministerns
            tid vid makten som gräddfilsförsäkringarna har kommit. Det är
            brister i den socialdemokratiska vårdpolitiken som har skapat
            detta behov.
          </note>
          <note>
            När det har talats om det här har det mellan raderna kommit fram
            vad saken egentligen gäller: Om andra än landstingspolitiker får
            fatta vårdbeslut kommer fel personer att få operationer. Man kommer
            inte att hålla sig till prioriteringsutredningens principer, har
            det sagts. Då vill jag först påpeka att när
          </note>
          <note>
            Socialstyrelsen som tillsynsmyndighet hade att se hur den gamla
            vårdgarantin fungerade kunde man inte påvisa några sådana undanträngningseffekter.
          </note>
          <note>
            Hela det här resonemanget, att överlämna makt till patienter,
            försäkringskassor och andra aktörer, innebär ju att det ska finnas
            människor som inte får vård i tid. Det måste finnas landstingspolitiker
            som är något slags köpoliser som säger: Du ska få opereras men
            du får vänta. Men varför ska människor egentligen stå i vårdkö?
            Blir det billigare om man väntar ett antal månader? Sjunker priserna
            på operationer? Så är det ju inte alls. Det finns varken någon
            vettig ekonomisk eller mänsklig förklaring till att vi ska tvinga
            människor att stå i vårdkö. Det är därför det behövs ett omtänkande
            i vårdpolitiken, och jag hoppas att denna debatt kan bidra till
            ett sådant omtänkande.
          </note>
          <note>
            Anf. 59 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Lars Leijonborgs sista inlägg blir en smula obegripligt.
            Med vårdgaranti menas ju, och det har faktiskt menats bland samtliga
            politiska partier som har diskuterat det, att om du inte får vård
            inom den tid som anges ska du ha möjligt att välja vård på ett
            annat sjukhus, vid ett annat landsting eller hos en annan uppdragsgivare
            som har avtal med ett landsting. Det är det vi talar om.
          </note>
          <note>
            Då säger vi att detta ska gälla över hela Sverige.
          </note>
          <note>
            Vi tror att det är möjligt att se till att vi får ett fritt vårdval
            redan från den 1 januari nästa år. Landstingsförbundets rekommendation
            ska gälla samtliga landsting från den 1 januari. Vi ska se till
            att vi har kapacitet att leva upp till en vård enligt 0-7-90-regeln.
            I
          </note>
          <note>
            den mån man inte gör det ska det faktiskt finnas en rätt att
            välja en annan vårdgivare, i ett annat landsting eller hos ett
            företag som har ett avtal med detta landsting. Det är det vi talar
            om. Något annat sätt att minska köerna finns ju inte, utan det
            är om denna princip som vi nu säger: Låt oss samverka kring den.
          </note>
          <note>
            Det borde faktiskt, om Lars Leijonborg menar allvar med sitt
            engagemang, finnas en möjlighet att mötas i ett handslag för att
            skapa denna vårdgaranti.
          </note>
          <note>
            Överläggningen var härmed avslutad.
          </note>
          <note>
            3 § Justering av protokoll
          </note>
          <note>
            Justerades protokollet för den 9 april.
          </note>
          <note>
            4 § Ledighet, m.m.
          </note>
          <note>
            Tredje vice talmannen meddelade att Thomas Julin (mp) ansökt
            om fortsatt sjukledighet under tiden den 16-30 april.
          </note>
          <note>
            Kammaren biföll denna ansökan.
          </note>
          <note>
            Tredje vice talmannen anmälde att Lotta N Hedström (mp) skulle
            fortsätta att tjänstgöra som ersättare för Thomas Julin.
          </note>
          <note>
            5 § Meddelande om frågestund
          </note>
          <note>
            Tredje vice talmannen meddelade att vid frågestunden torsdagen
            den 18 april skulle följande statsråd närvara:
          </note>
          <note>
            Kulturminister Marita Ulvskog, utrikesminister
          </note>
          <note>
            Anna Lindh, statsrådet Leif Pagrotsky, näringsminister Björn
            Rosengren och statsrådet Jan O Karlsson.
          </note>
          <note>
            6 § Anmälan om inkommen faktapromemoria om förslag från Europeiska
            kommissionen, m.m.
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2001/02:FPM80 Register för identifiering av tullutredningar (FIDE)
            till skatteutskottet
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2001/02:117 till finansutskottet
          </note>
          <note>
            2001/02:127 och 177 till skatteutskottet
          </note>
          <note>
            Skrivelse
          </note>
          <note>
            2001/02:101 till finansutskottet
          </note>
          <note>
            8 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Försvarsutskottets betänkande 2001/02:FöU3
          </note>
          <note>
            Socialutskottets betänkanden 2001/02:SoU14, SoU22
          </note>
          <note>
            och SoU12
          </note>
          <note>
            Lagutskottets betänkanden 2001/02:LU18-LU20
          </note>
          <note>
            Bostadsutskottets betänkanden 2001/02:BoU10 och
          </note>
          <note>
            BoU11
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            2001/02:140 Begränsning av rätten till avdrag för kapitalförluster
            i inkomstslaget näringsverksamhet på delägarrätter och på andelar
            i svenska och utländska handelsbolag m.m.
          </note>
          <note>
            2001/02:175 Ett system för individuell kompetensutveckling
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 15 april
          </note>
          <note>
            2001/02:372 av Chatrine Pålsson (kd) till socialminister Lars
            Engqvist
          </note>
          <note>
            Utbildningsnivån och tillsynen inom äldrevården
          </note>
          <note>
            2001/02:373 av Sten Tolgfors (m) till socialminister
          </note>
          <note>
            Lars Engqvist
          </note>
          <note>
            Adoptionslagstiftningen
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 23 april.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 april
          </note>
          <note>
            2001/02:1051 av Harald Nordlund (fp) till statsrådet
          </note>
          <note>
            Ulrica Messing
          </note>
          <note>
            Frivillig avsättning av nyckelbiotoper
          </note>
          <note>
            2001/02:1052 av Lennart Fridén (m) till försvarsminister Björn
            von Sydow
          </note>
          <note>
            Kompetensförlusten inom försvaret
          </note>
          <note>
            2001/02:1053 av Lennart Fridén (m) till kulturminister Marita
            Ulvskog
          </note>
          <note>
            Kyrkoarkiven
          </note>
          <note>
            2001/02:1054 av Lennart Fridén (m) till kulturminister Marita
            Ulvskog
          </note>
          <note>
            Det kyrkliga kulturarvet
          </note>
          <note>
            2001/02:1055 av Chatrine Pålsson (kd) till socialminister Lars
            Engqvist
          </note>
          <note>
            Patientens rätt till en andra bedömning
          </note>
          <note>
            2001/02:1056 av Harald Nordlund (fp) till statsrådet
          </note>
          <note>
            Jan O Karlsson
          </note>
          <note>
            FN-rapport om Tjernobyl
          </note>
          <note>
            2001/02:1057 av Lars Hjertén (m) till finansminister
          </note>
          <note>
            Bosse Ringholm
          </note>
          <note>
            Skatteregler m.m. för idrottsföreningar och andra ideella föreningar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 23 april.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 april
          </note>
          <note>
            2001/02:992 av Charlotta L Bjälkebring (v) till utrikesminister
            Anna Lindh
          </note>
          <note>
            Den fria rörligheten i Norden
          </note>
          <note>
            2001/02:994 av Maud Ekendahl (m) till utrikesminister Anna Lindh
          </note>
          <note>
            Ängelholms flygplats
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 23 april.
          </note>
          <note>
            13 § Kammaren åtskildes kl. 14.21.
          </note>
          <note>
            Förhandlingarna leddes av talmannen från sammanträdets början
            t.o.m. 1 §
          </note>
          <note>
            anf. 22 (delvis), av andre vice talmannen därefter t.o.m. 2 §
            anf. 50
          </note>
          <note>
            (delvis) och av tredje vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
