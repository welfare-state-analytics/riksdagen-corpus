<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--108</head>
          <docDate when="2002-05-17">2002-05-17</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------
          </note>
          <note>
            1 § Anmälan om återtagande av plats i riksdagen
          </note>
          <note>
            Tredje vice talmannen anmälde att Thomas Julin
          </note>
          <note>
            (mp) skulle återta sin plats i riksdagen fr.o.m. den
          </note>
          <note>
            21 maj varigenom uppdraget som ersättare skulle upphöra för Lotta
            N Hedström.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Tredje vice talmannen meddelade att eventuellt arbetsplenum lördagen
            den 25 maj skulle utgå.
          </note>
          <note>
            3 § Jordbruk, m.m.
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU15
          </note>
          <note>
            Jordbruk, m.m.
          </note>
          <note type="speaker">
            Anf. 1 ULF BJÖRKLUND (kd):
          </note>
          <note>
            Fru talman! Det är hög tid att lyfta bonden upp ur den depression
            och pessimism som har rått under senare år. Av olika skäl har
            en pessimism drabbat jordbruket. Det har ofta handlat om svåra
            vägval för bonden - att vara eller inte vara. Det har handlat
            om konkurrensneutralitet och löften som inte har infriats fullt
            ut. Fortfarande väntar vi på en hel del som borde infrias.
          </note>
          <note>
            Den Björkska utredningen behandlar framtiden och det som måste
            göras för att återge bonden arbetsglädjen, styrkan och tron på
            framtiden. Att genomföra den Björkska utredningens alla förslag
            är på sin plats.
          </note>
          <note>
            Den måste fullföljas.
          </note>
          <note>
            Så här i vårens grönska kan vi minnas det fantastiska odlingslandskapet,
            de böljande fälten och de fina betesmarkerna. Det är bondens naturliga
            miljövård. Utan den svenska bonden, utan betesdjuren och utan
            odlingsmarkerna skulle Sverige inte längre vara sig likt.
          </note>
          <note>
            Den översyn och nödvändiga reformering som pågår både inom Sverige
            och inom EU måste ha som utgångspunkt att på alla plan stärka
            den svenska bonden, garantera en trygg och positiv framtid och
            underlätta generationsväxlingar och nyetableringar.
          </note>
          <note>
            Detta gäller också jordbruket i Norrlands inland och fjälljordbruket.
          </note>
          <note>
            Vi vill - och vi säger - att hela Sverige ska få chansen att
            leva. Jordbruk och skogsbruk är fortfarande kanske de viktigaste
            basnäringarna i det svenska inlandet och även i fjällnära områden.
          </note>
          <note>
            Det är naturligtvis viktigt att översynen och reformeringen,
            som delvis pågår hos oss och i hela det övriga Europa, får en
            seriös hantering. Det får dock inte ske bara på EU-nivå och på
            regeringsnivå i Sverige. Utskottet har glädjande nog kommit överens
            om att göra ett tillkännagivande om att tillsätta en parlamentarisk
            kommitté med uppgift att utarbeta en svensk strategi för den framtida
            gemensamma jordbrukspolitiken fr.o.m. nästa programtid 2006. Det
            är en oerhört viktig fråga.
          </note>
          <note>
            Kristdemokraterna har, som alltid i jordbruksfrågor, haft ett
            antal motioner, som nu har resulterat i ett antal reservationer.
            Det handlar om hela 14 reservationer, som vi naturligtvis inte
            fullt ut kommer att yrka bifall till. En del reservationer är
            våra egna, andra är gemensamma. Det finns hos partierna en gemensam
            grund i väldigt mycket när det gäller jordbrukspolitiken.
          </note>
          <note>
            Jag vill nämna några av reservationerna. Främst handlar det om
            den gemensamma jordbrukspolitikens inriktning. Det är viktigt
            att tydligt markera att den svenska bonden måste få en chans att
            överleva, och att det svenska jordbrukslandskapet ska garanteras
            den biologiska mångfalden och allt det fina som vi vill ska finnas
            kvar till kommande generationer.
          </note>
          <note>
            Vi har också en reservation som berör den rent nationella inriktningen
            och en som handlar om generationsväxlingen. Om man inte klarar
            av en generationsväxling på ett acceptabelt sätt ställer man sig
            alltid frågan när man kommer upp i åren: Att vara eller inte vara?
            Har vi någon som vill ta över, eller är det slut med jordbruket
            för familjens del? Av det skälet har vi också sagt detta i en
            reservation som rör konsekvensutredning.
          </note>
          <note>
            Om vi gör en djupdykning i jordbrukets betydelse för det här
            landet kommer vi att förstå vidden av denna betydelse på alla
            plan. Vi har Europas och kanske världens bästa, renaste och finaste
            livsmedel -
          </note>
          <note>
            tack vare bonden.
          </note>
          <note>
            Vi har också en reservation som handlar om jordbrukets konkurrensvillkor.
            Vi tycker att det går alldeles för långsamt med infriandet av
            löftena om att få ryggsäcken avlastad som regeringen har gett
            bönderna. Det är inte roligt att varje gång man pratar jordbrukspolitik
            behöva prata om en ryggsäck som i själva verket borde vara borta.
            Det handlar om att lyfta fram de svenska bönderna så att de känner
            att de har samma möjligheter och konkurrensvillkor som bönderna
            i övriga Europa.
          </note>
          <note>
            Jag tar för givet att de löften som regeringen har givit sedan
            några år tillbaka, framför allt när det gäller dieselskatten,
            äntligen ska kunna infrias.
          </note>
          <note>
            Jag vill också säga något om Kristdemokraternas budgetalternativ.
            Vi har tidigare redovisat ett antal punkter där vi sänker dieselskatten
            till 53 öre per liter, dvs. till en nivå som är likställd den
            som gäller för övriga bönder i Europa.
          </note>
          <note>
            Vi har också nämnt att vi vill ha mer pengar till miljö- och
            landsbygdsprogrammen. Där missade ju regeringen 400-500 miljoner
            per år. I framtiden kommer det kanske att läggas mer tyngd i landsbygds-
            och miljöprogrammen i de områden som berör skogs- och mellanbygderna.
            Detta gäller inte minst jordbruket i norra Sverige, fjälljordbruket.
            Det är viktigt att även nationellt skjuta till pengar på detta
            område.
          </note>
          <note>
            Vi har också pekat på den sociala situation som bonden befinner
            sig i. Stödet till avbytarverksamheten har avbrutits. En bonde
            vill, precis som alla andra människor, dels ha fem veckors semester,
            dels ha möjlighet att då och då ta någon dag ledigt. Det är ur
            psykologisk synvinkel viktigt att man från statsmaktens sida ser
            detta som så viktigt att man är beredd att stödja det. Därför
            har vi från Kristdemokraternas sida i vår budget avsatt medel
            till detta.
          </note>
          <note>
            Vi säger också att man måste ge ett rent stöd till skördeskador.
            Man kan inte, som jordbruksministern och andra företrädare för
            regeringen, säga att det ju utgår skördeskadeersättning. Man säger
            att näringen totalt sett inte har lidit någon brist det år som
            gick, och att det trots allt gått ganska bra. Men den enskilde
            bonden, individen, kan inte några år i sträck drabbas av stora
            skördeskador och ändå överleva.
          </note>
          <note>
            Jag har inte tänkt yrka bifall annat än till reservation nr 5
            som berör den gemensamma jordbrukspolitikens inriktning. Det är
            en huvudfråga inför framtiden som ska hjälpa jordbruket i Sverige
            att överleva och få bonden att känna sig trygg. Det är en garanti
            som vi alla borde ge den svenska bonden.
          </note>
          <note>
            Sverige och EU får inte glömma tredje världen.
          </note>
          <note>
            Det vimlar av människor och inte minst barn som ägnar hela sin
            dag och ibland natt för att få fram mat.
          </note>
          <note>
            Mat till världens hungrande människor måste bli en framtidsfråga
            både för oss här och för EU. Det måste komma upp tydligare på
            programmet. WTO-frågorna är inte oviktiga i det sammanhanget.
            Murarna måste rivas. Vi är alla bara människor i samma båt, lika
            mycket värda och med lika rättigheter. Men tyvärr har vi i dag
            inte samma möjligheter.
          </note>
          <note>
            Fru talman! Jag vill med detta understryka bondens viktiga roll
            för framtiden. Det pågår utredningar.
          </note>
          <note>
            Jag har förhoppningen att den parlamentariska kommitté som regeringen
            nu ska tillsätta på utskottets och riksdagens initiativ ska få
            arbeta fram ett bra och fint program som ska garantera och säkra
            framtiden.
          </note>
          <note>
            Bonden i Sverige kan då leva i trygghet och överlämna sitt jordbruk
            till kommande generationer och känna trygghet i det.
          </note>
          <note type="speaker">
            Anf. 2 INGVAR ERIKSSON (m):
          </note>
          <note>
            Fru talman! I betänkandet vi nu behandlar tas en lång rad motionsyrkanden
            upp från bl.a. motioner som väckts under den allmänna motionstiden
            och som har stor betydelse för landsbygdens framtida utveckling.
            Det är frågor kring den gemensamma jordbrukspolitiken i EU men
            också internationell jordbrukspolitik liksom livsmedels- och landsbygdspolitik
            här hemma i Sverige.
          </note>
          <note>
            Tyvärr tar regeringen liksom tidigare under denna mandatperiod
            väldigt lite hänsyn till den borgerliga oppositionens förslag.
            Följden därav är att många reservationer har fogats till detta
            betänkande. Det är också anmärkningsvärt att jordbruksministern
            under den sista jordbruksdebatt vi har under denna valperiod inte
            deltar i kammardebatten. Jag beklagar detta.
          </note>
          <note>
            Med större lyhördhet från regeringens sida skulle utvecklingen
            på landsbygden och dessutom framtidstron hos alla som där arbetar
            och verkar kunna bli långt positivare än i dagens verklighet.
            Jord- och skogsbruket är basnäringar på landsbygden. Inom ramen
            för dessa verksamheter ryms mycket stora värden. Det gäller inte
            enbart det produktionsmässiga, utan det finns också stora kultur-
            och miljövärden.
          </note>
          <note>
            Inom ramen för odling och bebyggelse på landsbygden kan man följa
            tidigare generationers arbetsinsatser och levnadsvillkor långt
            tillbaka i tiden. I detta ligger oskattbara värden. Samma sak
            gäller den biologiska miljön. Det är genom generationers odlarmöda
            som vi fått den rika biologiska mångfalden i vårt land. Detta
            är också värden som måste bevaras.
          </note>
          <note>
            Det finns samtidigt anledning att påpeka att bevarandeambitionerna
            inte får innebära att man lägger en död hand över landsbygden
            och de areella näringarna.
          </note>
          <note>
            Endast genom ett fortsatt aktivt ägande och brukande kan värdena
            förvaltas, utvecklas och bevaras till kommande generationer.
          </note>
          <note>
            Ibland uppfattas bevarandekraven som så stora och tunga att verksamheten
            kraftigt försvåras. Det är olyckligt. Därför är det viktigt att
            t.ex. intrång i ägande- och brukningsrätten som baseras på kultur-
            och miljöbevarande ersätts ekonomiskt fullt ut. Kostnaden för
            det allmännas intressen måste bäras av det allmänna och inte av
            den enskilde.
          </note>
          <note>
            Generellt sett måste målet vara att företagen också ska vara
            så lite beroende som möjligt av regionalpolitiska och miljöpolitiska
            beslut. Ändå pekar utvecklingen vad gäller förändringar av EU:s
            jordbrukspolitik och även kommande internationella handelsuppgörelser
            på en övergång till mer av regionalpolitiska och miljöpolitiska
            beslut och allt mindre av direkta produktionsstöd.
          </note>
          <note>
            Jordbrukspolitiken måste i den nu alltmer öppna marknaden även
            framgent vara gemensam. I annat fall skulle alltmer av dolda subventioner
            och högre skatter och avgifter äventyra möjligheterna att kunna
            konkurrera. Villkoren måste vara rimligt lika i en öppen marknad.
            Allt tyder på en ökad gemensam strävan att avreglera och förenkla
            samt minska stödnivåerna framöver.
          </note>
          <note>
            Mot den bakgrunden är det svårt att förstå regeringens långsamhet
            eller brist på vilja att anpassa svenska skatter och avgifter
            som fortfarande fem år efter Björks utredning som klargjorde detta
            belastar den svenska livsmedelsproduktionen och snedvrider konkurrensförutsättningarna.
            När, Sinikka Bohlin, ska svenska producenter få likvärdiga konkurrensförutsättningar?
            Samma fråga kan med fog riktas till
          </note>
          <note>
            Vänsterpartiets och Miljöpartiets företrädare i dagens debatt.
          </note>
          <note>
            Fru talman! Vi moderater kräver fortfarande att skatten på dieselolja
            för drift av jord- och skogsbrukets maskiner ska sänkas till 53
            öre per liter och att skatten på handelsgödselkvävet ska tas bort.
            Vi har svårt att förstå varför man ska laborera med återbetalning
            av en skatt som inte behöver tas ut. Det är bättre att minska
            kostnaderna för den processen genom att inte ta ut den skatten.
            Vi vill däremot fortsättningsvis även ta ut skatt på kadmium och
            bekämpningsmedel, men inte på kvävet.
          </note>
          <note>
            Fru talman! Jag vill yrka bifall till reservation nr 3
          </note>
          <note>
            som gäller den gemensamma jordbrukspolitikens inriktning. Då
            det gäller östutvidgningen är vi klara över att arbetet med avreglering
            och marknadsanpassning av jordbrukspolitiken måste gå vidare om
            den önskvärda utvecklingen ska kunna genomföras i rimlig tid.
          </note>
          <note>
            Jag vill också fråga Sinikka Bohlin om utbetalningarna av arealersättningarna
            framöver. Kommer de att ske det år pengarna avsätts till bonden?
            Vi har en reservation på det området.
          </note>
          <note>
            Fru talman! Vi moderater har i reservationer fogade till betänkandet
            vidare tagit upp ett antal viktiga frågor som vi inte får stöd
            för. Låt mig här kommentera några av dem.
          </note>
          <note>
            Vi tycker tillsammans med övriga borgerliga partier att generationsväxlingsfrågorna
            inom landsbygdsföretagandet är synnerligen betydelsefulla. Det
            måste bli en prioriterad framtida uppgift att skapa förutsättningar
            för unga människor att ta över exempelvis familjegården. Rimligare
            ekonomiska villkor för generationsväxling måste tillskapas inom
            jordbruket om vi ska få en positiv utveckling.
          </note>
          <note>
            I reservation 22 tar vi moderater upp forskningsfrågor som är
            viktiga för svensk potatisodling samt i reservation 30 reglerna
            för arealuttag när det gäller trädor. Vi efterlyser förslag som
            skulle kombinera modernt lantbruk med föredömlig miljövård. Detta
            ska företrädesvis ske i jordbruksbygder med liten andel skogsmark.
            Det är där det betyder mycket. Vi har också en motion på det området.
          </note>
          <note>
            I södra Sverige kan vi i dessa dagar njuta av vackert gula oljeväxtfält
            som berikar landskapsbilden och jordarnas produktionsförmåga.
            Tillsammans med kristdemokrater, centerpartister och folkpartister
            tar vi moderater upp oljeväxternas betydelse i reservation
          </note>
          <note>
            31. Vidare beklagar vi det oförståndiga beslutet att avveckla
            det s.k. REKO-stödet och förvånas över att regeringen med samarbetspartier
            inte insett betydelsen av detta miljöskyddande system.
          </note>
          <note>
            Jordbrukets förutsättningar i norra Sverige tas upp i ett par
            reservationer från vår sida. Vi hävdar att man bättre än hittills
            måste ta vara på de möjligheter som jordbruk och livsmedelsindustri
            trots allt har i norra
          </note>
          <note>
            Sverige. Vi ser hur Finland på ett betydligt bättre sätt har
            utnyttjat möjligheterna efter EU-inträdet på detta område, och
            vi beklagar att regeringen är så långsam när det gäller att inse
            betydelsen av detta.
          </note>
          <note>
            Det är naturligt att använda sig av det utrymme som finns i den
            nationella ersättningen samtidigt som ersättningarna och produktionen
            kan komma att ligga under referensnivån i anslutningsfördraget
            till EU.
          </note>
          <note>
            Detta bör kunna ske för att stimulera svin- och mjölkproduktion,
            som är så avgörande viktiga för bibehållandet av sysselsättningen
            och det öppna landskapet i norra Sverige.
          </note>
          <note>
            Bärodlingen är en annan resurs som behöver stimuleras i norr.
            Mycket avgörande för utvecklingen här, som i hela Sverige, är
            företagandets förutsättningar. Det måste bli lättare att starta,
            driva och utveckla företag i Sverige om jobben och välfärden ska
            kunna tryggas även i framtiden.
          </note>
          <note>
            För den ekologiska odlingens och produktionens omfattning och
            utveckling har regeringen satt upp mål som knappast kan nås utan
            väsentliga stödökningar. Utgångspunkten måste vara att det är
            konsumenternas efterfrågan på marknaden som är avgörande för produktionens
            omfattning, menar vi moderater.
          </note>
          <note>
            Vi är övertygade om att basen i det svenska jordbruket under
            överskådlig tid kommer att utgöras av den konventionella produktionen,
            som blir alltmer miljövänlig. Det är därför väldigt viktigt att
            stimulera även denna i ett miljöperspektiv. Vi tar upp detta i
            reservation nr 48.
          </note>
          <note>
            Vi och jag, fru talman, yrkar bifall till reservation nr 3 -
            den gemensamma jordbrukspolitikens inriktning. Dock står vi givetvis
            bakom samtliga reservationer som är underskrivna med moderata
            namn.
          </note>
          <note>
            Vi ser, trots de problem som jag här har berört, positivt på
            lantbruket och på landsbygdens utveckling. Men det förutsätter
            att vi skapar de möjligheter som vi politiker har uppgiften att
            göra.
          </note>
          <note>
            Jag tycker tyvärr, fru talman, att det är lite dåligt med framsyntheten
            och ambitionen att skapa möjligheter när vi ser på den regeringspolitik
            som har förts hittills under denna period, också med stöd av Vänsterpartiet
            och Miljöpartiet.
          </note>
          <note type="speaker">
            Anf. 3 JONAS RINGQVIST (v):
          </note>
          <note>
            Fru talman! Det finns flera frågor som jag skulle vilja ta upp
            i den här debatten. Det gäller avvecklingen av kemiska bekämpningsmedel,
            utvecklingen av ekologisk odling, arbetsmiljön och den sociala
            situationen för jordbrukare, arbetet för att utrota svälten osv.
            Allt detta är frågor som vi berör i betänkandet och som vi ständigt
            återkommer till i den jordbrukspolitiska debatten. Det är frågor
            som kräver en lösning, och där vi tyvärr har alltför långt kvar
            för att uppnå våra mål.
          </note>
          <note>
            Jag tänkte inrikta mig på två konkreta frågor som tillsammans
            är avgörande för jordbrukets utveckling.
          </note>
          <note>
            På initiativ från oss i Vänsterpartiet föreslår utskottet i betänkandet
            att regeringen ska tillsätta en utredning om den framtida jordbrukspolitiken.
            Med anledning av det vill jag ägna mitt anförande åt att förklara
            vår syn på hur den framtida jordbrukspolitiken bör utformas. Det
            är framför allt två delar som jag vill ta upp. Det ena är hur
            EU:s jordbrukspolitik bör förändras, och det andra är hur de svenska
            miljöstöden skulle kunna utformas för att bättre styra mot ett
            hållbart jordbruk.
          </note>
          <note>
            Det är nödvändigt med förändringar av EU:s jordbrukspolitik -
            det är uppenbart. EU:s politik borde styra mot en jordbruksproduktion
            som ger säkra livsmedel, en bättre miljö, goda utvecklingsmöjligheter
            för jordbrukare och framför allt tillgång till mat för alla oavsett
            var i världen man bor. Men så är inte fallet i dag. Jag behöver
            inte räkna upp jordbrukets kriser de senaste åren. Vi är alla
            väl medvetna om det europeiska jordbrukets problem och om hur
            orättvist världens resurser är fördelade, med enormt stora grupper
            som lever med svälten eller under hot om svält.
          </note>
          <note>
            EU:s jordbrukspolitik är, förutom att den styr åt fel håll, till
            stora delar ineffektiv. Exempel på ineffektiviteten är att vi
            har vissa stöd som driver på mot ett intensivare jordbruk samtidigt
            som vi har andra stöd för att gynna ett extensivare jordbruk.
            Vi har direktstöden, som är högst för dem med bäst odlingsförutsättningar.
            Sedan har vi andra stöd för att kompensera dem med sämre odlingsförutsättningar.
            Stöden gynnar i första hand ett storskaligt, industriellt jordbruk
            medan vi har andra, kompletterande, stöd för att gynna det småskaliga
            och det ekologiska. Det är inte något särskilt smart system.
          </note>
          <note>
            En grundläggande del av den reform som vi vill se av EU:s jordbrukspolitik
            är att vi måste formulera tydliga mål och höga krav för miljö,
            djurskydd samt säkra livsmedel. För att undvika dagens målkonflikter,
            där miljö och djurskydd t.ex. tenderar att alltid komma i andra
            hand, måste de grundläggande målsättningarna i fördraget förändras.
          </note>
          <note>
            När det gäller stöden vill vi se en förändring från kompensation
            för lägre priser och exportstöd till ersättningar för miljöåtgärder,
            bättre arbetsmiljö och stöd till regioner med sämre odlingsförutsättningar.
          </note>
          <note>
            En stor del av pengarna i jordbruksbudgeten måste föras över
            från generella direktstöd till miljöersättningar och stöd till
            landsbygdsutveckling. De krav som ställs från miljörörelsen på
            att minst hälften av stöden borde gå till dessa åtgärder kan vara
            ett rimligt stöd inför nästa budgetperiod. Det är också viktigt
            att direktstöden förändras så att de innehåller miljökrav och
            har samma nivå oavsett odlingsförutsättningar.
          </note>
          <note>
            Det är inte rimligt att de som har bäst odlingsförutsättningar
            får mest stöd.
          </note>
          <note>
            Vi anser också att de enskilda medlemsländerna i
          </note>
          <note>
            EU ska ges större möjlighet att själva anpassa stöden till nationella
            mål och behov. Skillnaderna inom EU
          </note>
          <note>
            är väldigt stora, och behovet av att utforma stöden på olika
            sätt är också stora. En sådan förändring ser vi som ett första
            steg mot att åternationalisera jordbrukspolitiken.
          </note>
          <note>
            Med dessa förändringar ges vi bättre förutsättningar att hantera
            de utmaningar vi har när det gäller miljöfrågorna och de sociala
            förutsättningarna för jordbruket samtidigt som EU upphör med att
            slå ut jordbruk i fattigare länder genom dumpning av jordbruksprodukter.
          </note>
          <note>
            Fru talman! Det andra området som jag vill ta upp här är hur
            vi utformar det nationella miljöstöden.
          </note>
          <note>
            I dag fokuserar miljöstöden framför allt på tre olika områden.
            Dessa är biologisk mångfald, ekologisk odling samt åtgärder för
            att minska jordbrukets negativa miljöpåverkan. Det är på dessa
            områden som det krävs stöd, men de kan utformas på ett bättre
            sätt.
          </note>
          <note>
            De största problemen som jag ser gäller det tredje området, dvs.
            åtgärder som syftar till att minska det konventionella jordbrukets
            miljöbelastning. I viss mån håller jag med Ingvar Eriksson här;
            de åtgärder som i dag finns inom detta område tar inget helhetsgrepp
            kring miljöproblemen i det konventionella jordbruket. I stället
            handlar det om stöd till enskilda odlingstekniska åtgärder. Vi
            anser att man inför nästa programperiod bör undersöka möjligheten
            till en förändring av systemet så att ett helhetsgrepp kring hela
            det produktionsinriktade jordbrukets miljöproblem kan tas.
          </note>
          <note>
            Vi skulle vilja ha en modell med stöd till både den ekologiska
            odlingen och till miljöåtgärder i det konventionella jordbruket.
            Detta kan utformas som ett modulsystem eller som en trappstegsmodell,
            där den som tar steg mot ett ekologiskt uthålligt jordbruk får
            stöd för de olika steg som de väljer att ta. Den som odlar ekologiskt
            får i princip stöd för samtliga steg.
          </note>
          <note>
            Man kan utforma det som ett grundsteg som innebär en miljöanalys
            av gården. Det grundsteget kan då vara en förutsättning för att
            få stöd för övriga steg. De steg mot ekologisk odling som man
            kan ge stöd för kan t.ex. vara slopad handelsgödselanvändning,
            slopad kemisk bekämpning, balanserad växtföljd samt balans mellan
            växter och djur på gården. Detta går naturligtvis att utforma
            på olika sätt.
          </note>
          <note>
            Vinsterna med ett sådant här system är flera. Programmets konstruktion
            är en stark stimulans för alla anslutna lantbrukare att gradvis
            öka sina miljöprestationer. Lantbrukare med konventionell produktion
            får bättre möjligheter att söka ersättningar för miljöförbättringar
            och påbörja omställningen mot ett ekologiskt uthålligt jordbruk
            även om de inte är beredda att ta hela steget på en gång.
          </note>
          <note>
            Den konstlade gränsdragningen mellan miljöprogram enbart för
            ekologiska respektive enbart för konventionella jordbruk försvinner.
            I stället premieras samtliga anslutna bönder utifrån exakt samma
            kriterier och beroende på hur långt man är beredd att gå i miljöanpassning.
            Med det här systemet frikopplas stödet till ekologisk produktion
            helt från reglerna i
          </note>
          <note>
            EU:s ekologiska förordning, vilket undanröjer de växande problemen
            med ständiga villkorsändringar och överdriven detaljreglering
            på EU-nivå.
          </note>
          <note>
            Inför nästa programperiod finns det anledning att gå vidare med
            en sådan mer genomgripande förändring av miljöstöden till både
            det konventionella och det ekologiska jordbruket. Jag förutsätter
            att den utredning som utskottet föreslår ska tillsättas kommer
            att ta upp även dessa frågor. Jag är hoppfull om att vi kan hitta
            en bra lösning.
          </note>
          <note>
            Jag vill också passa på att kommentera lite av det som Ingvar
            Eriksson sade eftersom han ställde en direkt fråga om det här
            med lika villkor och skatterna.
          </note>
          <note>
            I början av sitt anförande sade Ingvar Eriksson att helst skulle
            jordbruket i Sverige klara sig utan regionalpolitiska stöd. Det
            rimmar ju rätt väl med pratet om lika villkor. Om vi ska ha lika
            villkor ska inte svenska lantbrukare få 3 miljarder kronor till
            landsbygdsutveckling, till miljöstöd och till Norrlandsstöd.
          </note>
          <note>
            Om vi ska ha lika villkor ska vi plocka bort dessa 3
          </note>
          <note>
            miljarder så att vi har samma nivå på stödet som de har i t.ex.
            Danmark. Men med ett sådant system skulle vi inte ha ett jordbruk
            norr om Skara. Är det vad Moderaterna menar med lika villkor?
            Men tanke på vad Ingvar Eriksson sade i början om att svenska
            jordbrukare helst ska klara sig utan regionalpolitiska stöd är
            det lätt att tro det.
          </note>
          <note>
            Vi vill ha ett miljöskattesystem på jordbrukets område som tydligt
            styr mot miljömålen. Det är helt avgörande för om vi ska klara
            de mål vi har satt upp att vi har kraftfulla styrmedel. Men dessa
            styrmedel ska naturligtvis inte utformas så att de är konkurrenssnedvridande
            i onödan. Därför har vi tagit steg mot en återföring av handelsgödselskatten.
            Det innebär inte en konkurrenssnedvridning för det svenska jordbruket,
            men miljöstyrningen ökar med vårt förslag. Med Moderaternas och
            andra borgerliga partiers förslag skulle miljöstyrningen försvinna
            totalt. Handelsgödselskatten är en väsentlig del i åtgärdsprogrammet
            för att minska jordbrukets växtnäringsläckage. Har vi inte handelsgödselskatten
            krävs det andra åtgärder i stället. Jag är tveksam till om de
            åtgärderna skulle vara billigare för det svenska jordbruket än
            en återförd handelsgödselskatt. Det vore väldigt intressant att
            höra vilka andra åtgärder Moderaterna och Kristdemokraterna skulle
            vilja ha i stället för en handelsgödselskatt.
          </note>
          <note>
            Fru talman! Med det här vill jag yrka bifall till reservation
            nr 4. Vi står naturligtvis bakom våra övriga reservationer och
            våra motioner på området.
          </note>
          <note>
            Det finns många saker som jag skulle vilja ta upp, men de saker
            som jag tog upp, EU:s jordbrukspolitik och en ny utformning av
            miljöstöden, ser jag som två av de mest centrala delarna i hur
            vi ska skapa möjligheter för en omställning av jordbruket åt det
            håll som vi vill se.
          </note>
          <note type="speaker">
            Anf. 4 ULF BJÖRKLUND (kd) replik:
          </note>
          <note>
            Fru talman! Jag uppskattar verkligen den glöd som Jonas Ringqvist
            visade för jordbrukarnas sociala situation. Den måste förbättras.
            Den utsatthet på kostnadssidan som bonden har i dag och orättvisa
            konkurrensvillkor får ju sociala konsekvenser. Men det var inte
            det jag tänkte på i första hand nu. Jag undrar vad Jonas Ringqvist
            säger om avbytarstödet.
          </note>
          <note>
            Borde inte en lantbrukare, precis som vilken arbetare som helst,
            känna trygghet på semestersidan? Borde de inte ha möjlighet att
            koppla av några dagar med familjen och känna tryggheten att de
            klarar det ekonomiskt? Borde inte statsmakten stödja detta på
            ett psykologiskt sätt och visa hur viktigt det är att den möjligheten
            också finns för bonden? Vad är det som gör att Vänsterpartiet
            ger så dåligt stöd just till avbytarverksamheten?
          </note>
          <note>
            Jag skulle också kunna ta upp det här med skördeskador och katastrofstöd,
            som ju Vänsterpartiet är emot fast det drabbar den enskilde bonden
            socialt. Jag vill höra vad Jonas Ringqvist säger om detta.
          </note>
          <note type="speaker">
            Anf. 5 JONAS RINGQVIST (v) replik:
          </note>
          <note>
            Fru talman! Jag tycker att det skulle vara väldigt positivt om
            vi kunde införa ett system med avbytarverksamhet och ersättning
            för det. Jag är framför allt väldigt orolig över arbetssituationen
            för svenska mjölkbönder. De har ett väldigt hårt slit varenda
            morgon och varenda kväll, och de är ofta ensamma. Det är en helt
            absurd situation. Många mjölkbönder har inte de ekonomiska förutsättningarna
            att ta ut den semester som alla vi andra har rätt till. Nu kanske
            inte vi riksdagsledamöter har semester, men alla andra.
          </note>
          <note>
            Jag ser att det finns ett stort behov där.
          </note>
          <note>
            Jag pratade om den reform vi vill se av EU:s jordbrukspolitik
            där vi flyttar mer pengar från direktstöd till miljöåtgärder,
            arbetsmiljöinsatser osv. Jag ser det som mycket möjligt att vi
            med en sådan omfördelning av resurser har förutsättningar att
            genomföra ett sådant program. Men i samarbetet med Socialdemokraterna
            och Miljöpartiet har vi i dag inte de ekonomiska möjligheterna
            att göra det som jag också vill göra, precis som Ulf Björklund.
            Om Ulf Björklund tänker tillbaka lite kan han nog minnas att vi
            t.o.m.
          </note>
          <note>
            har haft en gemensam reservation om avbytartjänsten.
          </note>
          <note>
            Vi har i alla fall haft en sådan reservation någon gång. Det
            är en fråga som vi också arbetar för och gärna skulle vilja genomföra.
            Jag tror att vi kan lösa det inom ramen för landsbygdsförordningen
            i ett framtida system. Det är min förhoppning.
          </note>
          <note type="speaker">
            Anf. 6 ULF BJÖRKLUND (kd) replik:
          </note>
          <note>
            Fru talman! Det borde inte ha varit någon svårighet för Jonas
            Ringqvist att visa Vänsterpartiets sociala patos genom att åtminstone
            ställa upp på 15-20
          </note>
          <note>
            miljoner kronor som ett psykologiskt pekfinger som pekar på att
            det är viktigt att även bonden måste få de här möjligheterna och
            rättigheterna. Det är naturligtvis inte nog. Det är bara ett första
            steg. Men det lilla första steget borde väl även Vänsterpartiet
            ha varit med på när man pratar så vackert om det hela.
          </note>
          <note>
            Hur är det då med katastrofskyddet? Är det nog med att man, när
            det här ska delas ut, säger att det gick ju dåligt för ett antal
            bönder under några år med potatisskörden, men för näringen totalt
            sett gick det ganska bra? Kollektivet är tydligen väldigt viktigt,
            men den enskilda individen glömmer man. Borde det inte vara mer
            individuellt inriktat, Jonas Ringqvist?
          </note>
          <note>
            Borde inte stödet ha funnits från Vänsterpartiet även här?
          </note>
          <note type="speaker">
            Anf. 7 JONAS RINGQVIST (v) replik:
          </note>
          <note>
            Fru talman! När det gäller avbytarverksamheten vill jag säga
            att Ulf Björklund är väl medveten om att vi är tre partier som
            har ett budgetsamarbete. Vi står för den överenskommelse vi har
            inom det samarbetet.
          </note>
          <note>
            Jag kan se möjligheter att på sikt införa en avbytarverksamhet
            med stöd från staten inom ramen för landsbygdsförordningen. Jag
            tror att det vore en bättre lösning än att dutta ut lite pengar
            nu mest för att visa sitt sociala patos, som Ulf Björklund säger.
            Det är bättre att prata om konkret politik.
          </note>
          <note>
            Vi har behandlat frågan om skördeskadesystemet i utskottet. Jag
            står bakom den utskottsmajoritet som jag är en del av i den frågan.
            Jag tror att vi har ett fungerande system. Det kan kanske finnas
            brister i det. Vi får se hur det utvecklar sig och återkomma till
            det i så fall.
          </note>
          <note type="speaker">
            Anf. 8 INGVAR ERIKSSON (m) replik:
          </note>
          <note>
            Fru talman! Jonas Ringqvist påstår att jag har agerat på ett
            sätt som gör att vi inte skulle få något jordbruk norr om Skara.
            Han måste höra väldigt dåligt.
          </note>
          <note>
            Jag har väldigt klart uttryckt att trenden i dag är att stödsystemen
            kommer att förändras i riktning mot mer regionalpolitiska och
            miljörelaterade stöd. Jag och vi moderater står för att det kommer
            att bli så när man trappar ned de totala stöden i vårt land och
            i övriga EU-länder.
          </note>
          <note>
            Men, Jonas Ringqvist, på grund av den svenska inhemska politiken
            diskrimineras jordbrukare i norr i förhållande till finska jordbrukare.
            Det tycker jag är djupt beklagligt. Här borde Jonas Ringqvist
            och andra kunna påverka regeringen i rätt riktning.
          </note>
          <note>
            Sedan sade Jonas Ringqvist att det inte är rimligt att den som
            har bäst förutsättningar får högst stöd. Då utesluter han helt
            och hållet vad det beror på. Det är nämligen så att när vi gick
            in i EU sänktes prisnivåerna i Sverige medvetet. Man ersatte sänkningarna
            med direkta statliga pengar. Egentligen har vi principiellt varit
            emot det. De flesta politiker i Sverige är det. Vi tycker att
            det är naturligare att man får betalt för produktionen. Då behöver
            man mindre stöd. Om det är en del av priset är det klart att ersättningarna
            blir högre i kronor räknat där man har större skördar.
          </note>
          <note>
            Som jag sade kommer vi i framtiden att få en utveckling i riktning
            mot mindre av direktstöd och mer av regionalpolitiska och miljörelaterade
            stöd. Det gäller då att vi får lika villkor på kostnadssidan.
            Jag syftar här på dieselskatten, som jag redan nämnt, och även
            på gödselskatten, som vi menar är diskriminerande för den svenske
            bonden, oavsett om han verkar i norr eller i söder.
          </note>
          <note type="speaker">
            Anf. 9 JONAS RINGQVIST (v) replik:
          </note>
          <note>
            Fru talman! Jag har tidigare redogjort för vår syn på skatterna
            och behöver inte ytterligare utveckla denna. När det gäller direktstöden
            är jag mycket väl medveten om att dessa är en ersättning för sänkta
            priser och har utformats i enlighet därmed.
          </note>
          <note>
            Ett av de avgörande problemen med EU-systemet och med EU:s jordbrukspolitik
            är att det är fråga om ett lapptäcke. Man har gång på gång genomfört
            små reformer för att hantera akuta kriser. Detta lapptäcke får
            absurda konsekvenser av typen de motsättningar som jag beskrev
            i mitt anförande. Vi har direktstöd som ger mest till dem som
            har de bästa odlingsförutsättningarna, medan andra stöd får kompensera
            dem som har sämre odlingsförutsättningar.
          </note>
          <note>
            Detta är inte något särskilt smart system. Tycker
          </note>
          <note>
            Ingvar Eriksson att det är ett smart system, eller skulle Ingvar
            Erikssom gå med på att det ändrades till ett som är mer rationellt
            och genomskinligt och som gör att vi tydligt ser vad vi vill gynna
            och vilka mål som vi strävar mot? Vill Ingvar Eriksson ha kvar
            lapptäcket?
          </note>
          <note type="speaker">
            Anf. 10 INGVAR ERIKSSON (m) replik:
          </note>
          <note>
            Fru talman! Att säga att jag inte skulle vilja göra förändringar
            är ett påhopp. Vi har varit ledande i inriktningen på att försöka
            förenkla och rationalisera
          </note>
          <note>
            EU:s jordbrukspolitik. Det är glädjande att Sveriges riksdag
            i dag är ganska enig om att det måste ske en förenkling och förändring
            framöver.
          </note>
          <note>
            Det är också oerhört viktigt att fråga sig vad som är orsaken
            till att det är så stora problem med att göra dessa förändringar.
            Det beror på att vi är på en stor marknad med många länder som
            har olika grundförutsättningar. Man har olika traditioner. Människors
            svält under första och andra världskriget har lett till den inställningen
            att livsmedelsproduktionen är kärnan i tryggheten för länder som
            drabbas av krig. Den inställningen lever fortfarande kvar.
          </note>
          <note>
            Med tanke på att vi nu är med i en fredsunion, vilket EU verkligen
            är, ska det dock bli möjligt att steg för steg förenkla och komma
            ifrån det här komplicerade systemet. Det är den uppfattning som
            vi har, men Jonas Ringqvist och hans partisystrar och partibröder
            är ju negativa till EU. Han kommer att få leva kvar i den här
            verkligheten om han inte är beredd att bejaka de positiva saker
            som Europaunionen medför såväl när det gäller tryggheten och freden
            som när det gäller livsmedelsförsörjningen.
          </note>
          <note type="speaker">
            Anf. 11 JONAS RINGQVIST (v) replik:
          </note>
          <note>
            Fru talman! Jag känner inte behov av att nu ta upp någon bredare
            debatt om EU:s framtid, EU:s utveckling och EU-medlemskapet. Jag
            har tydligt redogjort för hur vi vill förändra EU:s jordbrukspolitik.
            Vi inser att Sverige är medlem, och vi vill vara med om att utveckla
            EU:s politik trots att vi är motståndare mot
          </note>
          <note>
            EU.
          </note>
          <note>
            Jag hoppas att jag kan tolka Ingvar Erikssons delvis positiva
            svar så att han skulle vilja vara med på att förenkla systemet
            och komma bort från den absurda situationen att de som har de
            bästa odlingsförutsättningarna får mest stöd, medan andra stöd
            kompenserar dem som har sämre odlingsförutsättningar. Det ligger
            i förenklingarna. Jag hoppas att Ingvar Eriksson i framtiden kommer
            att vara med på en sådan inriktning.
          </note>
          <note type="speaker">
            Anf. 12 ESKIL ERLANDSSON (c):
          </note>
          <note>
            Fru talman! Svenskt jordbruk är en omistlig del av vårt arbete
            för att skapa ett ekologiskt långsiktigt hållbart samhälle, som
            jag hoppas att alla ställer sig bakom. Det svenska jordbruket
            likaväl som jordbruk på andra håll i världen producerar inte bara
            mat och energi utan skapar också många andra produkter och framför
            allt andra värden som mänskligheten är betjänt av.
          </note>
          <note>
            Vad krävs för att vi ska kunna fortsätta med den här produktionen
            i vårt land? Jo, det krävs att vi får konkurrensvillkor som är
            rimliga och lika med de villkor som den svenske jordbrukarens
            konkurrenter -
          </note>
          <note>
            låt oss kalla dem för kolleger - har på andra håll i världen.
          </note>
          <note>
            Varför krävs då detta? Jo, därför att svenskt jordbruk nu arbetar
            på en internationell marknad. Den s.k.
          </note>
          <note>
            ryggsäcken, som vi har pratat om i bra många år här i kammaren,
            måste lyftas av. Det svenska jordbrukets förutsättningar att konkurrera
            på den marknad som vi nu arbetar på, alltså på den europeiska
            marknaden, borde vara goda eftersom den svenske bonden producerar
            livsmedel av hög kvalitet.
          </note>
          <note>
            Detta borde vara en bra komparativ exportfördel, men tyvärr har
            de som styr det här landet, de som innehar majoriteten i den här
            kammaren, inte insett att Sveriges bönder belastas med extra kostnader
            som kollegerna, konkurrenterna på den marknad som man nu arbetar
            inom, inte har. Man har alltså inte skapat förutsättningar för
            arbete på lika villkor.
          </note>
          <note>
            Vad kommer majoriteten att göra åt detta? Nu återstår en mycket
            kort tid av denna mandatperiod, men det vore intressant att för
            en gångs skull få ett klart och entydigt besked utifrån de löften
            som bl.a.
          </note>
          <note>
            statsministern flera gånger har framfört från denna talarstol.
            Vad kommer man konkret att göra för att
          </note>
          <note>
            Sveriges bönder ska få likvärdiga konkurrensvillkor?
          </note>
          <note>
            Fru talman! Vi har i motioner som behandlas i det här betänkandet
            tagit upp också en rad andra förslag som vi tycker är viktiga
            för att ge svenskt jordbruk och dem som jobbar med detta framtidstro,
            optimism och möjligheter att bidra till det som jag inledningsvis
            talade om, nämligen allas vår strävan att få ett ekologiskt mera
            uthålligt samhälle. Förutom rimliga villkor behövs det också en
            annan syn på jordbruksföretag. Jordbrukaren är en företagare,
            och eftersom han för det mesta är en småföretagare måste han få
            enklare regler. Som någon tidigare talare framhållit måste vi
            se till att generationsväxlingsproblematiken löses.
          </note>
          <note>
            Vi måste också se till att vi för denna viktiga näring bidrar
            med ökade resurser för forskning och produktutveckling. Självklart
            måste vi också eftersom jordbruksföretagen är lokaliserade i alla
            delar av
          </note>
          <note>
            Sverige se till att vi har en vettig och bra infrastruktur och
            bra kommunikationer, så att det är möjligt att bedriva företag
            i alla delar av vårt land.
          </note>
          <note>
            Eftersom det i mycket handlar om småföretag måste vi fortsätta
            att satsa på exportfrämjande åtgärder, bl.a. för den nischproduktion
            som vi har på olika håll i landet. Det är med beklagande som jag
            har kunnat konstatera att den satsning som den borgerliga regeringen
            inledde i början av 90-talet - och som det fram till nu har satsats
            ungefär 20 miljoner kronor på varje år - nu är neddragen till
            nivån 4-5 miljoner kronor per år.
          </note>
          <note>
            Jag kan inte förstå varför majoriteten väljer att plocka bort
            det som skulle kunna ge jobb och utkomstmöjligheter i vårt land,
            framför allt på den svenska landsbygden. Jag kan inte förstå att
            man väljer att dra in på det som är framtiden, nämligen att fortsätta
            att internationalisera och ge den svenske jordbrukaren produktions-
            och utkomstmöjligheter.
          </note>
          <note>
            Fru talman! Vi tar i våra motioner också upp en rad andra saker.
            Min kollega Åke Sandström kommer sedermera att säga några ord
            om Norrlands- och skärgårdsjordbrukets speciella problematik,
            och jag avstår därför att gå in på de frågorna.
          </note>
          <note>
            Jag skulle vilja avsluta med att ta upp det som trots allt kanske
            är allra viktigast att diskutera, nämligen vad som händer 2006,
            när den agenda vi nu följer går ut och måste omvandlas och omformas.
            Vi i
          </note>
          <note>
            Centerpartiet säger att EU:s jordbrukspolitik behöver omvandlas
            från en gemensam jordbrukspolitik till en gemensam mat- och landsbygdspolitik.
            Vi tror nämligen att vi inte, vilket en del talar om, kan avveckla
            alla de stöd, bidrag och liknande som finns i den agenda vi för
            närvarande arbetar under, utan vi måste omvandla den. Men det
            måste göras på ett sådant sätt att vi inte rycker undan produktionsförutsättningar
            eller utkomstmöjligheter och arbetstillfällen på svensk landsbygd.
          </note>
          <note>
            Vi måste också se till att vi i det stora, internationella perspektivet
            - jag talar om WTO - gör förändringar parallellt med de andra
            stora aktörerna i världen, bl.a. USA, så att vi inte ensidigt
            försämrar det europeiska jordbrukets förutsättningar. Vi måste
            göra förändringar så att de som arbetar i det europeiska lantbruket
            får likvärdiga förutsättningar med konkurrenterna i andra världsdelar.
          </note>
          <note>
            Låt mig heller inte glömma den viktiga frågan om djurskyddet,
            där vi också har en komparativ fördel i
          </note>
          <note>
            Sverige. Vi måste hjälpas åt. Nu ska vi diskutera det i en särskild
            debatt, men vi måste hjälpas åt att implementera det svenska djurskyddstänkandet
            i andra delar av Europa, så att vi kan få bort de avarter som
            vi bl.a. kan se i etermedia ibland.
          </note>
          <note>
            Med detta, fru talman, vill jag yrka bifall till reservation
            6. Jag står självfallet bakom alla de reservationer som mitt namn
            står under, men i det här sammanhanget väljer jag att yrka bifall
            bara till reservation nummer 6.
          </note>
          <note type="speaker">
            Anf. 13 HARALD NORDLUND (fp):
          </note>
          <note>
            Fru talman! Tredje världen kritiserar EU och
          </note>
          <note>
            USA. En förändring av jordbrukspolitiken dröjer.
          </note>
          <note>
            EU- och WTO-processerna måste ta fart.
          </note>
          <note>
            En socialliberal jordbrukspolitik innebär bl.a.
          </note>
          <note>
            skärpta regler och utbyggda kontroller för konsumenternas säkerhet.
            Det innebär ökat stöd för bevarande av kulturell och biologisk
            mångfald. Vi socialliberaler vill se en avreglering av europeiskt
            jordbruk.
          </note>
          <note>
            En avreglering som innebär slopade skyddstullar, fritt marknadstillträde
            för exportörer i fattiga länder och kraftigt minskade subventioner.
          </note>
          <note>
            De problem vi ser i dag och som vi måste ägna våra ansträngningar
            åt att lösa kan man sammanfatta i tre punkter:
          </note>
          <note>
            · överproduktion,
          </note>
          <note>
            · kraftig specialisering av jordbruksproduktionen i
          </note>
          <note>
            Europa,
          </note>
          <note>
            · slöseri med skattemedel.
          </note>
          <note>
            Det är de tre stora utmaningar som vi står inför.
          </note>
          <note>
            Överproduktionen medför dumpade världsmarknadspriser, som slår
            ut jordbruk i u-länder. Specialiseringen medför negativa effekter
            på miljön, och omfattningen av EU:s jordbrukspolitik är ett stort
            problem inte minst när det gäller östutvidgningen.
          </note>
          <note>
            De socialliberala målen är tydliga. Det första är internationell
            solidaritet, alltså större möjligheter för jordbrukare i tredje
            världen att producera mat för både sin hemmamarknad och för export.
            Vi vill se mer bistånd och snabb östutvidgning. Det andra målet
            är säker mat - säker mat av hög kvalitet till Europas konsumenter.
            Det tredje är bevarande av biologisk mångfald och radikalt minskat
            läckage av kemikalier och växtnäringsämnen. Målen handlar också
            om etisk djurbehandling och om bevarande av kulturvärden och kulturbygder.
          </note>
          <note>
            Det som vi socialliberaler nu vill se är en snabb
          </note>
          <note>
            WTO-uppgörelse om avreglering av Europas och
          </note>
          <note>
            USA:s jordbruksmarknader med slopade skyddstullar, fritt marknadstillträde
            för exportörer från fattiga länder och en minskning av jordbrukssubventionerna
            med runt 70 %. Vi vill se skärpta regler för europeisk matproduktion.
            Vi säger nej till långa djurtransporter och nej till antibiotika
            och kadaver i djurfoder. Vi vill införa avgifter på bekämpningsmedel
            med miljöpåverkan. Vi vill se fortsatt matutveckling för att få
            fram t.ex. mer smalmat, nyttigare snabbmat osv.
          </note>
          <note>
            Vi menar att 30 % av den nuvarande subventionsnivån ska användas
            till bevarande av jordbruk som är viktiga för kulturell och biologisk
            mångfald. Det innebär åtminstone en fördubbling av den gröna boxen,
            EU:s nuvarande jordbrukspolitik.
          </note>
          <note>
            De här förändringarna skulle utsätta branschen för ett starkt
            förändringstryck. De som sitter fast i ett plantänkande är övertygade
            om att mindre subventioner skulle innebära minskad produktion.
            Man är övertygad om att det skulle leda till färre sysselsatta
            och högre priser. Också kraven på mer ekologiska brukningsmetoder
            skulle pressa upp prisnivån, anser man. Men för att skapa sig
            en föreställning om de totala effekterna måste man väga in flera
            aspekter.
          </note>
          <note>
            Europa har goda möjligheter som livsmedelsexportör.
          </note>
          <note>
            Konsumenterna i Europa kommer att köpa mer mat från andra länder.
          </note>
          <note>
            Resultaten av de här förändringarna - kraftig subventionsminskning,
            stor exportökning, stor importökning, betydande omläggning av
            brukningsmetoder i ekologisk riktning och en viss övergång till
            nya grödor - skulle, menar vi, paradoxalt nog kunna leda fram
            till ett ungefär oförändrat antal sysselsatta i jordbrukssektorn
            och en ungefär oförändrad prisnivå om man ser till konsumenternas
            hela matkorg.
          </note>
          <note>
            Men visst behövs det kortsiktigt nationella åtgärder. Jag tänker
            t.ex. på att det är viktigt att finna former för återföring av
            miljöavgifterna, som ju handlar om både konkurrensneutralitet
            och miljöinriktning.
          </note>
          <note>
            Visst är det viktigt att vi fortsätter att driva på småföretagarpolitiken.
            Jag är förvånad över att vi inte är beredda att i våra jordbrukspolitiska
            debatter se småföretagarfrågorna bredare. Man ser bara vissa mindre,
            begränsade frågor. Jordbrukarna är småföretagare. Låt oss tala
            om småföretagarpolitiken bredare!
          </note>
          <note>
            När det gäller de kortsiktigt nationella åtgärderna tänker jag
            också på nyrekryteringen till jordbruket.
          </note>
          <note>
            Det är ett bekymmer. Vi behöver mera diskutera vilka politiska
            åtgärder vi behöver nationellt och på kort sikt för att komma
            åt de problemen.
          </note>
          <note>
            Med detta, fru talman, vill jag yrka bifall till reservationerna
            7 och 12.
          </note>
          <note type="speaker">
            Anf. 14 GUDRUN LINDVALL (mp):
          </note>
          <note>
            Fru talman! Det är glädjande att vara ute och tala med bönder
            i dag. Det finns en enorm framtidstro i många fall. Det finns
            en stor entreprenörsanda, en stor vilja till utveckling, ett intresse
            för ny teknik och för nya odlingsmetoder. Det finns utan tvekan
            en vetskap om att det här finns någonting att satsa på som man
            kan försörja sig på och som kan ge vinst och som dessutom kan
            vara ett oerhört stimulerande yrke.
          </note>
          <note>
            Men man kan också hitta precis motsatsen när man är ute och talar
            med bönder, nämligen en arrogans mot oss politiker som inte förstår
            hur det är att sitta och harva just precis den egna fåran, en
            nonchalans över de åtgärder som vidtas och ett ointresse att utveckla
            företagen.
          </note>
          <note>
            Jag tycker att den skillnad som finns beroende på vilka kategorier
            bönder som man talar om i dag är slående. Ni har säkert alla mött
            den. Men den är också oroande. Dessa positiva bönder är de ekologiska
            lantbrukarna som ofta samlas och diskuterar, utvecklar sina företag
            och vill någonting. Och det känns som en enormt positiv potential
            i Sverige. De andra är de som kanske gör som pappa har gjort och
            som inte riktigt ser en framtid i det som de håller på med.
          </note>
          <note>
            Jag ska läsa upp några pratminus ur en artikel.
          </note>
          <note>
            En person säger följande:
          </note>
          <note>
            I dag är lantbrukets egna tidningar de som är värst när det gäller
            att sabla ned lantbrukets och köttets framtid.
          </note>
          <note>
            Han säger också:
          </note>
          <note>
            Det enda som svenska lantbrukare talar om är dieselskatt och
            LRF, två helt irrelevanta begrepp för ekonomin i deras enskilda
            företag.
          </note>
          <note>
            Denna person säger vidare:
          </note>
          <note>
            I stället är det viktigt att koncentrera sig på styrkan i svensk
            köttproduktion för att vända den negativa utvecklingen där produktionen
            inte alls håller takten med den konsumtionsökning som sker.
          </note>
          <note>
            Han fortsätter:
          </note>
          <note>
            Det finns en massa positiva förutsättningar här, och det finns
            massor av marknader, och det gäller alla djurslag, såväl nöt,
            gris som fjäderfä.
          </note>
          <note>
            Vem är då denna person? Jo, det är den nya direktören i Swedish
            Meats, Peter Rasztar, som kommer från Danmark. Han skulle kunna
            lägga till de gnälliga politikerna också som står här och talar
            om denna erbarmliga ryggsäck, dvs. om dieselskatten som är helt
            irrelevant när det gäller ekonomin för de enskilda företagen.
            Vi måste sluta med dessa diskussioner.
          </note>
          <note>
            Den svenska ryggsäcken har knäckt en bondeledare och fått en
            partiledare att lämna in, och den är irrelevant för de enskilda
            företagens ekonomi. Det är inte det som vi ska diskutera. Vi ska
            diskutera det som de ekologiska lantbrukarna diskuterar, den framtidstro
            som kan finnas i svensk lantbruk. Det är nämligen precis som Peter
            Rasztar säger, att det finns en massa positiva förutsättningar
            här. Låt oss diskutera dem.
          </note>
          <note>
            Det är utan tvekan så att de 10 miljarder som EU-
          </note>
          <note>
            medlemskapet har tillfört svensk lantbruk syns. Vi har världens
            mest moderna traktorpark. Åk ut nu under vårbruket och titta hur
            det ser ut på åkrarna.
          </note>
          <note>
            Det är stora maskiner med breda hjul, nytt och modernt. Dessutom
            har det under senaste två åren investerats i ladugårdsbyggnader
            i Sverige som aldrig förr. Och det intressanta är att det har
            skett ett generationsskifte i lantbruket, och de som tar över
            investerar för de kan räkna pengar.
          </note>
          <note>
            Jag skulle därför verkligen önska att vi kommer ifrån allt detta
            gnäll. Det är svårt att knäcka dessa myter om att det är så negativt.
            För vissa partier kanske det är en livsluft, men det är definitivt
            inget som skapar en framtid. Och vad det åstadkommer är att många
            unga människor i dag inte vågar söka till lantbruksskolorna därför
            att de tror på gnället. De tror att det inte finns en framtid
            i lantbruket, vilket innebär att många lantbrukare i dag har svårt
            att hitta människor som vill jobba hos dem. Det finns t.o.m. fall
            där lantbrukare får lägga ned mjölkproduktionen därför att de
            inte hittar någon som vill arbeta hos dem. Och de som jobbar i
            lantbruket säger att det i dag går att välja, och då väljer de
            vem de arbetar hos. Och det är naturligtvis riktigt. Det är en
            marknad vi har.
          </note>
          <note>
            Det ekologiska lantbruket har ingen ryggsäck. En av de ekologiska
            lantbrukare som finns i min närhet brukar åka ut på LRF-mötena
            och säga:
          </note>
          <note>
            Min förtjänst ökade med 25 % sedan jag ställde om mitt lantbruk
            till ekologiskt lantbruk. Jag har
          </note>
          <note>
            25 % högre vinst i dag. Så kan ni också göra.
          </note>
          <note>
            Det är naturligtvis ganska provocerande. Nu är han en duktig
            lantbrukare och hade säkert en bra ekonomi även som konventionell
            lantbrukare. Men de ekologiska lantbrukarna har ingen ryggsäck.
            De har inte den ryggsäck som ni talar om när det gäller skatter
            på bekämpningsmedel och handelsgödsel. De tar ut ett högre pris
            på sina produkter, och de har en bättre ekonomi i sitt lantbruksföretag.
            Det är ett faktum.
          </note>
          <note>
            Denna marknad ökar dessutom i EU. Om vi är med i EU måste vi
            försöka hitta de nischer som gör att det svenska lantbrukets fördelar
            kan utnyttjas. Det kommer nu en ekologisk kyckling till Sverige.
            Den har börjat produceras. Den ska börja säljas i Konsumaffärer,
            och konceptet kommer från Frankrike. Vi ligger alltså inte alltid
            först i alla lägen fast vi låtsas det.
          </note>
          <note>
            Det talas mycket om att vi i Sverige har fått en sänkt prisnivå.
            Och som åhörare kan man tro att vi här i riksdagen sitter och
            bestämmer priser på lantbruksprodukter. Men det gör vi inte. Vi
            har inte en planekonomi. Vi har en marknadsekonomi. Och kan bönder
            vara duktiga och sälja sin havre till USA för höga priser är det
            fullt tillåtet. Kan man gå ihop med danskarna som man också gör
            och sälja korn dyrt är det fullt tillåtet, och det gör man också.
            De priser som det handlar om är de garanterade priserna som bönderna
            får om de vill sälja till staten. Men sedan är det fullt möjligt
            för bönderna att ta ut precis de höga extrapriser som de över
            huvud taget kan få. Och naturligtvis ska de göra det. Naturligtvis
            ska de se till att de producerar så goda produkter att de kan
            få ut ett merpris.
          </note>
          <note>
            Ibland blir man förvånad när man hör hur det ser ut. Jag har
            kontakt med en lantbrukare som numera återtar allt kött. Det handlar
            om en bonde som har ett stort ekologiskt lantbruk och som skickar
            sina djur för slakt på närmaste slakteri, men han tar tillbaka
            allting och säljer direkt till affär. Han får då ut ett merpris
            på betydligt mer än det dubbla. Detta innebär naturligtvis att
            han nu kommer att bygga ett eget slakteri. Han inser att om han
            tar in flera led i sin egen regi så tjänar han pengar på det.
            Men han menar också att han bara genom att återta alla djur så
            har han förändrat sin situation radikalt. Det måste alltså till
            lite annat tänkande. Man kan inte alla gånger göra som far och
            farfar gjorde.
          </note>
          <note>
            Det påstås också i Sverige att många jordbruk läggs ned. Och
            som i många andra fall måste man fråga sig varför det läggs ned
            jordbruk. Små jordbruk läggs ned. Ett av skälen är EU. Det är
            nämligen så att de bidrag som kommer har gjort att markpriserna
            har ökat, vilket innebär att om man inte kan ärva sitt lantbruk
            utan måste köpa det, då måste det vara en tillräckligt stor gård
            för att man ska kunna få in så mycket pengar att man klarar lånen
            eftersom priset har blivit högre. Därför finns det i många fall
            inte avsättning för små gårdar i udda bygder. Norra Uppland är
            ett typexempel på det. Men det som händer är inte att gården läggs
            ned utan att bondens granne tar över gården. Och samma areal odlas
            i Sverige som när vi gick in i EU. Det produceras precis lika
            mycket som tidigare, och där är det produktionsbegränsningar i
            EU. Vi producerar så mycket mjölk vi får, och vi producerar så
            mycket nötkött vi får, dvs. vi utnyttjar de möjligheter som finns
            fullt ut. Vi tar ut nästan exakt det antal handjursbidrag som
            finns.
          </note>
          <note>
            Jag skulle verkligen önska att det blev en hyfsning i debatten.
            Det är inte negativt att vara bonde i Sverige. Det finns enorma
            potentialer och möjligheter, och det går att tjäna pengar.
          </note>
          <note>
            När det gäller lika villkor kan vi se att Danmark har tio gånger
            lägre miljöstöd och tio gånger högre skatt på bekämpningsmedel.
            Och ett av skälen till att
          </note>
          <note>
            Miljöpartiet är intresserat av en återföring av miljöavgifterna
            på handelsgödsel och bekämpningsmedel är just detta, att det därigenom
            finns en möjlighet att öka skatten på bekämpningsmedel och återföra
            dessa pengar till lantbruket och se till att vi ökar miljöstyrningen
            på det sättet. Vi hoppas att det kommer att hända. Danmark har
            gjort så. Man har sett till att höja skatten på bekämpningsmedel
            rejält och återfört pengarna till lantbruket. Man får därmed en
            starkare styrande miljöeffekt, och man börjar se effekter.
          </note>
          <note>
            Alltfler slutar använda bekämpningsmedel i Danmark. Där är naturligtvis
            skälet att man har mycket lättare jordar och ser direkt att det
            rinner ned i grundvattnet. Man har alltså problem.
          </note>
          <note>
            Jag måste också säga att lantbruket har påverkat den biologiska
            mångfalden, i alla fall fram till 50-
          </note>
          <note>
            talet. Sedan skedde det en förändring. Det kan man se inte bara
            i Sverige utan även på många andra håll där det kemikaliserade
            lantbruket i dag gör att den biologiska mångfalden i odlingslandskapet
            har det mycket svårt.
          </note>
          <note>
            Det finns en känd naturvårdare som brukar hävda att en spannmålsåker
            är lika fattig på biologisk mångfald som en asfalterad parkeringsplats.
            I dag är det ekologiska lantbruket som gör att många av de arter
            som är beroende av ett odlingslandskap har en chans att finnas
            kvar.
          </note>
          <note>
            Från Miljöpartiets sida har vi många reservationer i det här
            betänkandet. Jag vill yrka bifall till reservation 10, men naturligtvis
            står vi bakom samtliga våra reservationer.
          </note>
          <note>
            Jag vill bara kort säga att det som verkligen behöver tas bort
            av EU:s stöd är exportstöden för djur. En halv miljon djur skeppas
            med exportstöd till norra
          </note>
          <note>
            Afrika och Mellanöstern i transporter som ibland tar upp till
            en vecka till en slakt som är fruktansvärt grym. Om de exportstöden
            för levande djur försvinner har EU tagit ett steg framåt när det
            gäller djurskyddet. Där börjar Sverige bli omsprunget. De inredda
            burar som vi tagit ett beslut om och som de investeras i nu kommer
            inte att godkännas av Tyskland, Holland väntas gå efter och även
            Belgien.
          </note>
          <note>
            Ibland måste vi nog fundera på vad vi gör för någonting. Vi får
            höra att det konventionella lantbruket blir allt miljövänligare.
            Det är tyvärr inte sant. Användningen av bekämpningsmedel ökar.
          </note>
          <note>
            Vi har två divergerande strömmar i lantbruksutveckling i dag.
            Vi har en som är positiv och med framtidstro som inte använder
            kemikalier och som hittar möjligheter, som är innovativ och vill
            göra förändringar, som tjänar pengar. Så har vi en annan, som
            säkert också tjänar en del pengar, där man reinvesterar, och det
            är naturligt att man gör så. Det är som med pensionsförsäkringen
            att man inte vill behöva skatta pengarna. Det gäller att öka investeringen
            i sitt lantbruk. Det finns naturligtvis pengar även där att tjäna.
            Men vi måste, som Peter Rasztar säger, sluta med den självkritik
            som tyvärr bara är negativ.
          </note>
          <note type="speaker">
            Anf. 15 ULF BJÖRKLUND (kd) replik:
          </note>
          <note>
            Fru talman! Jag vill ställa några frågor till Gudrun
          </note>
          <note>
            Lindvall som jag ställt till Vänsterpartiet tidigare.
          </note>
          <note>
            Först vill jag instämma i att framtidstron finns naturligtvis.
            Vi har ju sett en tendens till att också investeringarna ökar
            i vissa delar av landet, framför allt att yngre tar över. För
            övrigt tycker jag att löften trots allt ska hållas, att i överenskommelser
            hålla det man har lovat.
          </note>
          <note>
            Min fråga gäller Miljöpartiets inställning. I livskvalitetsfrågor
            vet vi att den är att leva nära naturen, att människor ska trivas
            med tillvaron. Men jag tänker på mjölkbönderna, som Gudrun Lindvall
            själv nämnde. Mjölkbonden är lite utsatt genom inlåstheten. Det
            är inte så enkelt att ta ledigt ibland. Man är väldigt bunden
            till marken, jorden och till mjölkningen. Avbytarstödet är en
            fråga som man skulle kunna hitta bra lösningar på och där man
            psykologiskt visar att det här är någonting som ska gälla också
            mjölkbonden som alla andra. Då kan man undra varför
          </note>
          <note>
            Vänsterpartiet tillsammans med Miljöpartiet inte har lyckats
            övertala regeringen och sagt: Peka på att detta är viktigt. Låt
            oss börja med en mindre insats och kanske bygga ut senare när
            vi gör omläggningen av programmet och möjligen baka in det i miljö-
            och landsbygdsstödet. Hade det inte varit någonting att satsa
            på?
          </note>
          <note>
            Vad är Miljöpartiets inställning till detta? Det är människor
            det handlar om.
          </note>
          <note type="speaker">
            Anf. 16 GUDRUN LINDVALL (mp) replik:
          </note>
          <note>
            Fru talman! Det finns ett ganska enkelt svar på det: Bondeorganisationen
            vill inte det. Vi anser nämligen att det är väldigt viktigt att
            lyssna på brukarna.
          </note>
          <note>
            Vi hade under flera år det som ett krav vi skulle öka avsättningarna
            till avbytartjänst. Så tog vi kontakt med LRF om hur vi skulle
            utforma det. Då sade LRF:
          </note>
          <note>
            Kan ni inte släppa det kravet? Vi vill inte. LRF valde att ta
            över verksamheten. Nu har man fått i gång den verksamheten och
            vill inte ha en statlig inblandning igen. Det är skälet.
          </note>
          <note>
            Jag tycker att det är viktigt att man lyssnar på lantbrukarnas
            organisation LRF i det här fallet. De ser att det fungerar i den
            organisation som de själva har skapat. Det finns ingen anledning
            att av politiska skäl
          </note>
          <note>
            - ska vi kalla det valfläskskäl - kräva ut någonting som lantbrukarna
            själva inte vill ha. Det fungerar.
          </note>
          <note>
            Dessutom kan man se att detta ökar snabbt på de flesta mjölkgårdar
            i dag beroende på hur många kor de har, och många mjölkgårdar
            har i dag anställda.
          </note>
          <note>
            Det innebär att det här för många mjölkbönder inte är något problem.
            Det problem som mjölkgårdarna har haft är att hitta folk som vill
            arbeta.
          </note>
          <note>
            Det var en mycket intressant artikel i en av lantbrukstidningarna
            som visar att alltfler kvinnor i dag söker sig till lantbruksgårdarna,
            och de är just intresserade av mjölkproduktion. Vi kanske kommer
            tillbaka dit där vi var för 50-100 år sedan där det är kvinnorna
            som har hand om kor och mjölkning. Det intressanta var att en
            lantbrukare som hade tre fyra kvinnor anställda menade att kvinnorna
            är duktigare när det gäller kor än män. Det är möjligt.
          </note>
          <note>
            Vi hade hemskt gärna varit med om att få fram pengar till en
            avbytartjänst, men lantbrukarna ville inte.
          </note>
          <note type="speaker">
            Anf. 17 ULF BJÖRKLUND (kd) replik:
          </note>
          <note>
            Fru talman! Det Gudrun Lindvall säger är ganska anmärkningsvärt.
            Jag har pratat med många bönder, inte minst de senaste veckorna.
            De anser det här vara en mycket viktig fråga. Det är viktigt att
            få känna det psykologiska stödet. Då pratar jag om enskilda lantbrukare.
            Vad LRF i det här sammanhanget tycker är väl inte så viktigt -
            höll jag på att säga. Det är inte i alla lägen som bönder och
            LRF är överens i alla frågor. Det gäller att lyssna på den enskilda
            människan, individen, om hur situationen är. Visst varierar det.
          </note>
          <note>
            Vi har olika krav i livet. Men frågan är om det ska finnas en
            möjlighet även för bonden att hitta en modell. Vi från statsmaktens
            sida kan hjälpa till att hitta en sådan modell.
          </note>
          <note>
            Det gäller för övrigt även skördeskade- och katastrofersättningarna.
            Det går inte att bara se till en näring som sådan och säga att
            det gick ganska bra, inte lika bra som det brukar, här behövs
            inget stöd när den enskilda bonden, kanske som potatisodlare,
            drabbas flera år i sträck. Man måste från statsmaktens sida, när
            man hjälper till att producera våra fina livsmedel, vara med och
            ta ett ansvar också för individen och säga att vi är beredda att
            hjälpa till, det är viktigt att bönderna finns. Då känner sig
            bonden sig trygg i sin produktion och känner stöd från statsmakten.
          </note>
          <note>
            Uppenbarligen är det ingenting som Miljöpartiet känner för, utan
            här kan man skylla på LRF.
          </note>
          <note type="speaker">
            Anf. 18 GUDRUN LINDVALL (mp) replik:
          </note>
          <note>
            Fru talman! Återigen: I de här fallet måste det naturligtvis
            vara LRF som organisation som talar.
          </note>
          <note>
            Man har byggt upp en avbytartjänst och sett till att det har
            kommit i gång många enskilda företag för att bedriva avbytarverksamhet.
            Man tycker att den verksamheten är positiv. Den har nämligen skapat
            arbeten på landsbygden, framför allt för kvinnor. Den situationen
            är så positiv. Om statsmakten skulle gå in skulle det vara negativt
            och till förfång.
          </note>
          <note>
            Jag kan förstå att det finns en del bönder som skulle önska att
            man fick avbyteriet gratis. Men det säger sig självt att avbytarföretagen,
            som ju är småföretagare, måste jobba på marknadsmässiga villkor.
          </note>
          <note>
            Det är också människor vars företag måste ges en möjlighet.
          </note>
          <note>
            När vi tittade på hur stöden skulle fördelas valde man från LRF:s
            sida, och vi får förutsätta att de talar för bönderna, att i stället
            ha stöden till annat. Man ansåg att det var bättre att lägga in
            de här pengarna i miljöstöden.
          </note>
          <note>
            Detsamma gäller faktiskt skördeskador. Det var också en diskussion
            om det skulle finnas kvar eller gå till någonting annat. LRF valde
            att självt ta hand om det och ansåg att de stöd som gick ut via
            statsmakterna ändå inte gick rätt. Då var det bättre att de pengar
            som fanns gick till sådant som kändes som angelägnare. Man förhandlade
            bort dem. Har man en gång förhandlat bort de pengarna för att
            lägga dem till något annat kan man sedan inte komma och säga att
            man vill ha det också - det måste vi acceptera. Man måste ha en
            trovärdighet i sin argumentation. Jag tycker inte att man har
            det om man från talarstolen säger att man vill ha pengar till
            avbytare och skördeskador. Det är någonting som LRF i förhandlingar
            med regeringen har valt att inte ha.
          </note>
          <note type="speaker">
            Anf. 19 ESKIL ERLANDSSON (c) replik:
          </note>
          <note>
            Fru talman! Först skulle jag vilja instämma med
          </note>
          <note>
            Gudrun Lindvall genom att säga att det är lite tråkigt att vi
            inte har kunnat skapa en majoritet i kammaren för att från svensk
            sida ställa krav på att exportstöden till levande djur från EU
            ska tas bort. Det är tråkigt att vi i Centerpartiet och Miljöpartiet
            - och några ytterligare - gång efter annan ska behöva reservera
            oss i den frågan.
          </note>
          <note>
            Så till min fråga. Jag måste respektera att Miljöpartiet bara
            vill ställa upp på en återföring av bekämpningsmedelsavgifterna
            till lantbruket. Men när kommer återföringen? Gudrun Lindvall
            har suttit i den inre kretsen och förhandlat år ut och år in,
            efter vad jag har förstått, i just den här frågan som Gudrun
          </note>
          <note>
            Lindvall säger sig ha fått igenom. Men när konkret kommer denna
            återföring? Bönderna frågar.
          </note>
          <note type="speaker">
            Anf. 20 GUDRUN LINDVALL (mp) replik:
          </note>
          <note>
            Fru talman! Den här återföringen har inte varit någon hjärtefråga
            för oss i Miljöpartiet. Vi har tillsammans tagit och givit i förhandlingarna.
            Formen för återföringen har drivits mycket hårt från lantbrukshåll,
            och vi har accepterat den eftersom vi ser fördelar med en återföring.
            Vi ser t.ex. den fördel som
          </note>
          <note>
            Danmark har utnyttjat, nämligen att inom denna återföringsmodell
            höja skatterna för att få en rejäl miljöprofil. Det har varit
            ett sätt och en påtryckning för att få en bättre miljö.
          </note>
          <note>
            Som Eskil Erlandsson vet mal Bryssels kvarnar ganska långsamt.
            Han kanske ska ställa sin fråga i
          </note>
          <note>
            EU-parlamentet. När tänker Bryssel svara?
          </note>
          <note type="speaker">
            Anf. 21 ESKIL ERLANDSSON (c) replik:
          </note>
          <note>
            Fru talman! Men Gudrun Lindvall måste väl ändå ha en uppfattning
            i frågan. Hon måste väl själv ha ställt frågan. Gudrun Lindvall
            måste väl ha en uppfattning om det är innevarande års avgifter,
            nästkommande års eller möjligen 2004 års avgifter som ska betalas
            tillbaka.
          </note>
          <note type="speaker">
            Anf. 22 GUDRUN LINDVALL (mp) replik:
          </note>
          <note>
            Fru talman! Svaret på den frågan kan naturligtvis utläsas ur
            budgeten. Vi förutsätter att Bryssel kan hantera sin byråkrati
            på ett sådant positivt sätt att det kan bli fråga om 2001 års
            avgifter. Medel för det finns också avsatta i budgeten. Så fort
            det kommer ett okej från Bryssel sker det en återföring. Det finns
            pengar avsatta i budgeten.
          </note>
          <note>
            Jag har naturligtvis ställt samma fråga till departementet, vilket
            jag förutsätter att även Eskil Erlandsson har gjort. Men det är
            svårt att få ett svar. Öppenheten i EU-byråkratin är inte så stor
            precis.
          </note>
          <note type="speaker">
            Anf. 23 HARALD NORDLUND (fp) replik:
          </note>
          <note>
            Fru talman! Jag vill tacka Gudrun Lindvall för att hon förde
            in en ny fråga i jordbruksdebatten. Jag tycker att det är bra
            att vi diskuterar den svenska bondens situation på ett annat sätt
            än vi har gjort tidigare. Det är bra att Gudrun Lindvall inledde
            denna nya diskussion.
          </note>
          <note>
            Jag har samma frågeställning som Eskil Erlandsson tog upp. För
            snart två år sedan var det en stor nyhet att miljöavgifterna skulle
            betalas tillbaka till bönderna. Jag vet att frågan ligger inom
            EU, men formerna för återbetalningen kan vi från svensk sida ändå
            ha åsikter om.
          </note>
          <note>
            Gudrun Lindvall talade om avgifternas miljöstörande effekter
            och sade att det är viktigt att man åstadkommer sådana effekter.
            Det lilla som vi har fått höra om återbetalningen är att den ska
            vara arealrelaterad. Handlar den hemställan som vi har gjort om
            en miljöstyrande återbetalning?
          </note>
          <note type="speaker">
            Anf. 24 GUDRUN LINDVALL (mp) replik:
          </note>
          <note>
            Fru talman! Jag kommer inte riktigt ihåg, om jag ska vara ärlig.
          </note>
          <note>
            Tanken är naturligtvis att pengarna ska återföras på ett sådant
            sätt att det inte missgynnar de som inte använder bekämpningsmedel.
            Vi har diskuterat en rak återföring baserad på areal. Men vi har
            också diskuterat om det finns möjlighet att göra en återföring
            baserad på betesmark, men det ville man inte göra, utan det ska
            vara en rak återföring relaterad till åkerkmark, oavsett vilken
            odlingsform som bedrivs.
          </note>
          <note>
            Man får alltså stöd per areal, oavsett om man använder bekämpningsmedel
            eller inte. Det är på det sättet som man får en miljöstyrning.
            Man kan alltså få en återföring genom att minska kostnaderna för
            bekämpningsmedel och handelsgödsel. Det är det som är miljöpotentialen
            i det hela.
          </note>
          <note>
            Det kan naturligtvis inte gå till så att man tar in avgifter
            och sedan ger tillbaka pengarna bara till samma bönder. Då skulle
            det inte bli den miljöprofil som man eftersträvar, utan avgiften
            måste återföras på all åkerareal.
          </note>
          <note type="speaker">
            Anf. 25 HARALD NORDLUND (fp) replik:
          </note>
          <note>
            Fru talman! Nej, det är klart att man inte kan återbetala på
            det sättet. Då ökar ju bara byråkratin. Man kan inte ta in pengar
            och sedan betala tillbaka dem på samma grunder som man tog in
            dem. Det kan inte vara meningsfullt.
          </note>
          <note>
            Men jag blev ändå förvånad över svaret från Gudrun Lindvall.
            Inte är det mycket till miljöstyrning i den konstruktion som hon
            nu presenterade.
          </note>
          <note>
            Jag trodde att syftet från svensk sida var att få till stånd
            en ordentlig miljöstyrning. Återföringen är ju ändå arealrelaterad,
            men att döma av svaret är miljöstyrningen minimal.
          </note>
          <note type="speaker">
            Anf. 26 GUDRUN LINDVALL (mp) replik:
          </note>
          <note>
            Fru talman! Det är naturligtvis beroende av vad
          </note>
          <note>
            Bryssel går med på. Om man gör en återföring måste den ske på
            ett acceptabelt sätt. Om jag inte minns fel påminner det här ganska
            mycket om den återföring som Danmark. Det som är miljöstyrande
            är inte bara att återföringen baseras på areal, utan det är också
            hur stor skatten är.
          </note>
          <note>
            Danmark har valt att ha en sådan här återföring, men man har
            sett till att skatten är hög. För att det ska bli reella fördelar
            måste också användningen av bekämpningsmedel minskas eller helt
            upphöra. I ett ekologiskt lantbruk där man inte har kostnader
            för handelsgödsels- och bekämpningsmedelsskatt får man ett bidrag
            genom återföringssystemet.
          </note>
          <note>
            Vi från Miljöpartiet hoppas att Sverige ska våga göra så som
            man har gjort i Danmark. Genom att höja skatterna rejält, framför
            allt på bekämpningsmedel, och ha en återföring kan miljöstyrningen
            ökas i systemet.
          </note>
          <note>
            I dag har skatterna på handelsgödsel och bekämpningsmedel egentligen
            inte någon miljöstyrande effekt i Sverige. Skatterna är för låga.
            I dagsläget är det väldigt svårt att höja dessa skatter utan ett
            återföringssystem. Men i och med att vi får ett sådant system
            öppnas en helt annan möjlighet att höja skatten på handelsgödsel
            och bekämpningsmedel. Därmed ökar incitamenten för att inte använda
            dessa ämnen.
          </note>
          <note type="speaker">
            Anf. 27 INGVAR ERIKSSON (m) replik:
          </note>
          <note>
            Fru talman! Gudrun Lindvall säger att det ekologiska jordbruket
            inte har någon ryggsäck. Det är sant.
          </note>
          <note>
            Men man har också ett väsentligt högre statsstöd som stimulans
            för denna produktionsgren. Så länge marknaden efterfrågar varorna
            går det att hålla ett högt pris på dessa produkter. Men betänk
            om det hade varit tvärtom, att allt hade varit ekologiskt producerat
            i
          </note>
          <note>
            Sverige. Då skulle inte prisnivån och inte heller statsstödet
            kunna hållas uppe. Så det hade varit lite mer klädsamt om Gudrun
            Lindvall hade varit mer realistisk och ödmjuk i den här frågan.
          </note>
          <note>
            Vi hävdar att det är bra med mångfald. Vi ska ha ett ekologiskt
            lantbruk som växer i den takt som efterfrågan ökar. Då klarar
            man dessa odlares ekonomi och också en positiv utveckling. Ett
            jordbruk som drivs alltmer miljövänligt ska även ha en stimulans
            för att ytterligare öka takten i den riktningen, men det vill
            ni inte medverka till, vilket jag beklagar.
          </note>
          <note>
            Det är inte som Gudrun Lindvall påstår, att det konventionella
            jordbruket inte har blivit miljövänligare. Jag har själv sedan
            barnsben växt upp och sett hela utvecklingen från 40-talets slut
            till i dag. Jag har själv som aktiv bonde sedan 1960-talets början
            medverkat och känt av hur trenden har varit.
          </note>
          <note>
            Vi har haft ett jordbruk som har gått från ett ekologiskt jordbruk
            till ett mer industrialiserat jordbruk där man använder mer handelsgödsel
            och dragit nytta av bekämpningsmedel. Jag har också sett att man
            på ett helt annat sätt i dag använder dessa hjälpmedel på ett
            positivt sätt. Därmed påstår jag - tvärtemot vad
          </note>
          <note>
            Gudrun Lindvall säger - att det konventionella jordbruket har
            blivit miljövänligare. Så jag anser att den argumentationen är
            mycket svag, Gudrun Lindvall.
          </note>
          <note type="speaker">
            Anf. 28 GUDRUN LINDVALL (mp) replik:
          </note>
          <note>
            Fru talman! Jag skulle önska att det var så att det konventionella
            jordbruket hade blivit mer miljövänligt. Bekämpningsmedelsanvändingen
            har halverats därför att volymen har halverats. De ämnen som används
            i dag är mycket giftigare. Det har inte skett någon reell minskning.
            Dessutom ökar besprutningen på de hektar som besprutas.
          </note>
          <note>
            Det finns många hektar som inte besprutas. Den vinning vi har
            haft är att alltfler har gått över till ekologiskt lantbruk. Hade
            man inte gjort det hade ökningen varit närmast gigantisk - det
            gäller t.ex.
          </note>
          <note>
            Round up när man bryter träda i dag - vilket bl.a. har att göra
            med EU:s regler naturligtvis, men det sker de facto.
          </note>
          <note>
            Peter Rasztar säger alltså att det finns massor av marknader
            när det gäller alla djurslag, såväl nöt, svin som fjäderfä. Är
            man på en marknad, Ingvar Eriksson, måste man producera vad marknaden
            kräver.
          </note>
          <note>
            Man måste se till att man kan marknadsföra på ett sådant sätt
            att man får upp priserna. Där tycker jag att det helt klart finns
            stora brister i Sverige i dag.
          </note>
          <note>
            När det gäller ekologiskt stöd är det enda miljöstöd som krävs
            i EU just ett stöd till ekologiskt lantbruk, därför att man gemensamt
            i EU, tydligen förutom Moderaterna, anser att det är nödvändigt
            att få alltfler bönder att ställa om till en ekologisk produktion
            för att få en ekologisk långsiktigt hållbar utveckling. Det krävs
            i EU ett stöd till ekologisk produktion.
          </note>
          <note>
            Det finns skäl för det, därför att man ser att den användning
            av kemikalier som har accelererat sedan 50-
          </note>
          <note>
            talet inte skapar långsiktigt hållbar utveckling. Det här är
            en parentes i lantbruket. Det har varit en kemisk parentes de
            senaste 50 åren som inte kommer att kunna fortsätta, för den skapar
            så mycket miljöproblem att vi inte kan acceptera det.
          </note>
          <note>
            Om lantbruket skulle betala alla de miljöproblem man skapar,
            då skulle det vara svårt att vara lantbrukare. Jag tycker att
            vi måste vara ödmjuka inför det och våga erkänna att i dag betalar
            inte lantbruket sina miljöproblem, det gör vi andra.
          </note>
          <note>
            Dessutom är det en myt att påstå att lantbruket i
          </note>
          <note>
            Sverige ställer om till ekologisk produktion när efterfrågan
            ökar. Det gör man inte. Vi importerar i dag ekologiska produkter,
            bl.a. mycket från Danmark.
          </note>
          <note type="speaker">
            Anf. 29 INGVAR ERIKSSON (m) replik:
          </note>
          <note>
            Fru talman! Självklart jobbar vi på en marknad.
          </note>
          <note>
            Just på grund av att marknaden i Sverige fortfarande efterfrågar
            mer ekologiskt producerade livsmedel ska de givetvis produceras.
            De kan produceras till ett så högt pris som i dag på grund av
            marknadens efterfrågan, annars hade det inte varit möjligt. Det
            är därför jag menar att det är viktigt att vi höjer hela miljönivån
            i jordbruket, också på den konventionella sidan.
          </note>
          <note>
            Jag motsätter mig helt klart Gudrun Lindvalls uppfattning att
            det inte har skett något i miljövänlig riktning. Det är rent nys,
            för att använda Gudrun
          </note>
          <note>
            Lindvalls egna ord, att det inte sker något i positiv riktning.
          </note>
          <note>
            Det är inte heller belagt att ekologiskt producerade livsmedel
            är nyttigare för människor att äta. Jag vill gärna upprepa, för
            att inte missförstånd ska uppstå, att vi moderater vill ha mångfald.
            Vi vill ha ekologiskt jordbruk med en produktion som är i takt
            med marknadens efterfrågan, för då får vi möjlighet att hålla
            en bra prisnivå och god lönsamhet i produktionen. Men huvuddelen
            av produktionen som konsumeras i dag kommer från konventionellt
            miljövänligt jordbruk, och vi måste också utveckla detta.
          </note>
          <note>
            Sedan var det en sak som Gudrun Lindvall nonchalerade. Hon säger
            att vi ska sluta tala om dieselskatter och liknande pålagor som
            vi har i Sverige men som det är mindre av i andra länder. Varför
            det? Inte minst det miljövänliga ekologiska jordbruket är ju beroende
            av dieselanvändning. Då vore det väl intressant också för den
            delen av jordbruket att minska sina kostnader. Jag tror att vi
            i framtiden kommer att bli tvungna att sänka dieselskatten om
            vi ska få den positiva utveckling som Gudrun Lindvall vill ha
            på det här området.
          </note>
          <note>
            Alltså: För mångfald, men också för realism och saklighet i debatten.
          </note>
          <note type="speaker">
            Anf. 30 GUDRUN LINDVALL (mp):
          </note>
          <note>
            Fru talman! Det innebär att om alla svenska lantbrukare skulle
            vilja ställa om till ekologisk produktion därför att man tycker
            att det är bättre och ger en högre lönsamhet, ska alltså Ingvar
            Eriksson tvinga somliga bönder att fortsätta odla konventionellt.
            Jag tycker faktiskt att man ska få välja själv. Även om det blir
            den enfald som Ingvar Eriksson anser att det skulle bli om alla
            bönder ställde om till ekologisk produktion, tycker jag att de
            ska få göra det. Det tycker jag vore bra dessutom. Men de måste
            själva få bestämma.
          </note>
          <note>
            Det förs nu en intensiv kampanj från det konventionella lantbruket
            mot det ekologiska som är ganska förskräcklig. Den innehåller
            väldigt många lögner.
          </note>
          <note>
            Det visar att man börjar bli rädd för att det ekologiska lantbruket
            inte kommer att vara någon sorts liten nisch när alltfler börjar
            vilja köpa de här produkterna och vill betala ett merpris därför
            att de tycker att det finns så pass stora fördelar. Det handlar
            inte i första hand om hälsan. De köper ett odlingssystem och ett
            sätt att hantera djur, natur, miljö och jord, och de är beredda
            att betala ett merpris för det.
          </note>
          <note>
            När det gäller produktion i takt med efterfrågan sker ingen sådan.
            Det är sorgligt att se att det finns svenska bönder som i stället
            väljer att föra en kampanj mot det ekologiska lantbruket med lögner
            i stället för att fundera på hur de själva ska ställa om för att
            kanske ta del av det här som gör att man faktiskt går med mer
            vinst.
          </note>
          <note>
            I dag importeras mycket grönsaker från Danmark.
          </note>
          <note>
            Men det exporteras också ekologiska produkter. Det är intressant
            att se att det finns en stor efterfrågan på svenskt ekologiskt
            producerat. Därför tror jag att det finns en stor, viktig och
            lönsam nisch för det svenska lantbruket, om man vågar hoppa på
            det tåget. Annars gör andra länder det. Frankrike håller på att
            ställa om stort i dag. Det är massor av franska bönder som ställer
            om till ekologisk produktion. I Tyskland är man långt framme liksom
            i Holland och Belgien.
          </note>
          <note>
            Sverige håller på att missa tåget, bl.a. på grund av den gnälliga
            diskussion som vi har i kammaren och på andra håll.
          </note>
          <note type="speaker">
            Anf. 31 SINIKKA BOHLIN (s):
          </note>
          <note>
            Fru talman! Denna vackra vårdag känns denna debatt ganska dyster.
            Den är lika gammal som EU:s jordbrukspolitik, 50 år. Och när jag
            som är drygt 50
          </note>
          <note>
            år ser mig själv i spegeln känner jag att jag skulle behöva ett
            ansiktslyft. Det kanske också skulle behövas ett lyft i den här
            debatten, men kanske även i jordbrukspolitiken som vi diskuterar
            i dag.
          </note>
          <note>
            Sedan 50-talet då EU fick en gemensam jordbrukspolitik - vi har
            själva varit med några år - har det runnit mycket vatten under
            broarna. Världen har förändrats, men inte jordbrukspolitiken.
            Befolkningen har ökat, men avstånden har minskat på grund av snabba
            kommunikationer. Våra värderingar har förändrats. Kunskapen ökar,
            och vi ställer andra krav på våra livsmedel. Då måste kanske också
            politiken förändras.
          </note>
          <note>
            Egentligen är det självklart att livsmedelsproduktionen hör framtiden
            till. Äta måste vi. Ca 90 % av vår föda kommer från jordbruket.
            Åkern och betesmarken kommer inom överskådlig framtid att utgöra
            de viktigaste ekosystemen på vår jord. Vad gör vi för att de ska
            fungera?
          </note>
          <note>
            I framtiden har livsmedelssektorn, jordbruket och förädlingsindustrin
            flera viktiga uppgifter. Diskussionen bör därför utvidgas till
            att även omfatta konsumentfrågor, som ingen har nämnt i kammaren
            i dag, miljö, djurhälsa och regional utveckling.
          </note>
          <note>
            Fru talman! Alla dessa frågor - den globala utvecklingen, EU:s
            jordbrukspolitik, det nationella jordbruket och miljöfrågorna
            - behandlas i ett och samma betänkande. Betänkandet kanske också
            beskriver dilemmat att EU "äger" jordbruksfrågorna och att de
            nationella parlamentens roll i utvecklingsarbetet blir mer och
            mer svårhanterlig i ett demokratiskt perspektiv.
          </note>
          <note>
            Därför har, som många andra talare har sagt, ett enigt utskott
            i betänkandet gett ett tydligt tillkännagivande om en parlamentarisk
            kommitté som ska ha till uppgift att följa upp utvecklingen ända
            fram till
          </note>
          <note>
            2006-2007. Men det räcker naturligtvis inte med en parlamentarisk
            kommitté. Det är ganska trögarbetat många gånger.
          </note>
          <note>
            Vi har i utskottet även skissas på en arbetsmodell som ger oss
            bättre möjligheter i framtiden att arbeta med alla EU-frågor,
            både inom jordbruket och inom miljön - frågor som ofta hänger
            ihop.
          </note>
          <note>
            Det pågår nu en väldigt intensiv diskussion, kanske inte så mycket
            här i Sverige men i andra EU-
          </note>
          <note>
            länder, om vad som ska hända med jordbruket i framtiden. Stora
            och dramatiska händelser har bidragit till detta. Tyvärr är dessa
            händelser oftast av negativ art, t.ex. galna ko-sjukan, mul- och
            klövsjukan, dioxinskandaler. Å andra sidan finns det också något
            som är positivt, och det är t.ex. EU:s förestående utvidgning.
          </note>
          <note>
            De allra flesta är överens, tror jag, om att EU:s gemensamma
            jordbrukspolitik måste förändras. Men hur ska reformeringen gå
            till? Vad ska vi ha i stället?
          </note>
          <note>
            Vi socialdemokrater har fem utgångspunkter i vår vision om framtidens
            jordbruk. Sveriges bönder ska producera säker och sund mat. Jordbruket
            och livsmedelsproduktionen ska skötas ekologiskt, socialt och
            ekonomiskt hållbart. Vi ska ha ett levande lantbruk i hela landet.
            Jordbruket är för oss inte enbart viktigt för matproduktionen
            utan också, som många andra har sagt här, för de andra värden
            det skapar och för med sig. Dessutom ska jordbrukspolitiken vara
            solidarisk, också i ett globalt perspektiv.
          </note>
          <note>
            Fru talman! Detta är den vision som finns i min ryggsäck. Detta
            med ryggsäck innebär för mig att det som jag har lärt mig under
            mitt liv tar jag med mig, och jag försöker lära mig att använda
            det i framtiden.
          </note>
          <note>
            Då tror jag att det är ganska lätt att vandra vidare. Det är
            nog svårare för de partier, kanske Centerpartiet,
          </note>
          <note>
            Moderaterna och kd, som går med den gamla ryggsäcken med tegelstenar
            i. Då är risken att man ramlar baklänges och fastnar och inte
            ser de framtidsmöjligheter som finns.
          </note>
          <note>
            Det som kommer att hända närmast inom EU:s jordbrukspolitik är
            att kommissionen i enlighet med beslutet om Agenda 2000 under
            detta år kommer att presentera s.k. halvtidsöversyner om utvecklingen
            inom vissa marknadsordningar, t.ex. jordbruksgrödor, mjölk och
            nötkött. Rapporterna kommer i huvudsak att beskriva utvecklingen.
            Eventuella förändringsförslag blir troligen inte alltför stora,
            det har vi väl fått lära oss de senaste åren.
          </note>
          <note>
            Men jag tror ändå att den svenska positionen från socialdemokratin
            är ganska klar. Jag tror att den också har lite stöd i den här
            debatten. Det handlar om stöd till miljö- och landsbygdsutvecklingen
            - gärna mer och gärna på ett nytt sätt - men att vi ska avskaffa
            stöd som är handelssnedvridande. Jag är, i motsats till Jonas
            Ringqvist, inte beredd att i dag lägga fram ett färdigt förslag
            om hur dessa program ska se ut.
          </note>
          <note>
            Det är ju därför vi har varit överens om att vi ska ha en kommitté
            där vi försöker hitta de bästa möjliga lösningarna inför framtiden.
          </note>
          <note>
            Oavsett hur långtgående besluten i samband med den översyn som
            också har påbörjats i Sverige blir börjar naturligtvis också diskussionen
            om vad som ska hända i nästa period, 2007-2013. Det finns ju ett
            budgettryck inom EU. Vi vet att EU inte kan låna pengar på samma
            sätt som regeringar och nationella parlament kan göra utan måste
            finansieras med medlemsavgifter. Samtidigt har vi den förväntade
            externa pressen från WTO-förhandlingarna. Då förstår vi att beslut
            om stora förändringar kommer att fattas de närmaste åren.
          </note>
          <note>
            Jag tror inte att jordbrukspolitikens framtid heter total avreglering
            och marknadsanpassning. I stället tror jag att det är viktigt
            att vi funderar på hur vi ska använda våra gemensamma jordbruksresurser
            på ett sätt som tar fasta på konsumenternas, böndernas och samhällets
            behov i vidare perspektiv.
          </note>
          <note>
            Jag ser tre nyckelord för framtidens jordbruk. Den ska vara säkert,
            hållbart och etiskt. Frågan om en säker jordbruks- och livsmedelskedja
            har varit en ledstjärna i det svenska arbetet och har nu också
            fått vissa framgångar inom EU. Vi har t.ex. den s.k. vitboken
            om livsmedelssäkerhet.
          </note>
          <note>
            Ordet "hållbart" har varit synonymt med miljövänligt. I det här
            landet har vi naturligtvis satsat väldigt mycket på ekologiskt
            jordbruk. Jag är lika oroad som Gudrun Lindvall angående den debatt
            som nu pågår i massmedierna för eller emot ekologiskt jordbruk.
            Jag tycker att den är väldigt osmaklig när det finns många människor,
            många konsumenter, i det här landet som har valt ekologiskt odlade
            produkter som en fråga om livsstil. När man får dessa påhopp,
            som inte ens är sakliga, i massmedierna, är det inte speciellt
            roligt för oss konsumenter.
          </note>
          <note>
            Det oroade mig också lite grann när jag lyssnade på Ingvar Eriksson
            när han i sitt första anförande sade att målet om ekologisk odling
            på 20 % inte kan nås om man inte lägger väldigt mycket mer pengar
            på det.
          </note>
          <note>
            Jag kan tala om för Ingvar Eriksson att jag kommer från Gävleborg,
            och vi har redan nått över 20 %. Det kan naturligtvis vara så
            att man i Ingvar Erikssons trakter, med stora spannmålsbönder,
            inte ens når upp till 1 %. Då förstår jag att man inte tycker
            om ekologisk odling.
          </note>
          <note>
            En hållbar produktion måste också vara hållbar utifrån ekonomiska
            och sociala aspekter. Det är frågan om en levande landsbygd och
            utvecklingen i företagen som kommer med tiden.
          </note>
          <note>
            Likaså tror jag att etiken är väldigt viktig. Inte minst är den
            viktig för de unga människorna. När man lyssnar på deras ord,
            deras debatter, talar de om etik när den här kammaren talar om
            bönder. Att vi måste ta hänsyn till de djur som människan har
            i sin tjänst är de flesta överens om, men hur omsätter vi etiken
            i praktiken och sprider den vidare inom EU?
          </note>
          <note>
            Naturligtvis är också den globala rättvisan en etisk fråga när
            800 miljoner människor lider av svält, undernäring och hunger.
          </note>
          <note>
            Man ska veta att det totala jordbruksstödet i världen är 250
            miljarder dollar och att det samlade biståndet är 50 miljarder
            dollar. Vi vet också att det i fattiga länder oftast är kvinnan
            som är den livsmedelsproducerande parten i familjen. Om man tittar
            på den bilden kanske man ställer sig frågan: Hur kan vi handla
            själva för att underlätta att världen blir bättre?
          </note>
          <note>
            Fru talman! Jag känner inte igen mig i den pessimism som jag
            hört här i debatten. Jag har precis från
          </note>
          <note>
            LRF i Gävleborgs län fått en rapport om jordbrukets betydelse
            för Gävleborgs län. Den är positiv. Man ser möjligheterna i stället
            för att fastna i en gammal ryggsäck och hamna i ett dike och ligga
            kvar där och sprattla när de andra diskuterar vår framtid.
          </note>
          <note>
            Fru talman! Det finns mycket att göra de närmaste åren för utskottet,
            som nu går in i sina sista debatter.
          </note>
          <note>
            Jag garanterar att jordbruket kommer att vara ett av de viktigaste
            områdena de närmaste fyra åren i det här utskottet. Med dessa
            ord vill jag yrka bifall till förslaget i betänkandet och avslag
            på samtliga reservationer.
          </note>
          <note type="speaker">
            Anf. 32 ESKIL ERLANDSSON (c) replik:
          </note>
          <note>
            Fru talman! Jag tycker inte att Sinikka Bohlin är riktigt rättvis.
            Jag tycker faktiskt inte att Sinikka
          </note>
          <note>
            Bohlin är riktigt rättvis när hon säger att vi inte kan påverka
            svenskt jordbruks förhållanden. Det kan vi väl visst! Den här
            kammaren beslutar om bl.a. skatter och avgifter nationellt. Det
            är detta som vi år efter år har tagit upp apropå att en företagargrupp
            i Sverige inte har samma villkor som sina kolleger och konkurrenter
            i andra delar av Europa.
          </note>
          <note>
            Det är ju därför som statsministern har stått i den här kammaren
            och sagt ungefär, lite fritt tolkat, att vi ska se till att företagargruppen
            Sveriges bönder får samma villkor. Detta mål har ännu inte uppnåtts.
            När kommer Socialdemokraterna att infria det löfte som man gång
            på gång har givit denna företagargrupp,
          </note>
          <note>
            Sveriges bönder? Eller kommer man inte att göra det?
          </note>
          <note>
            Då tycker jag att det vore hederligt att tala om detta:
          </note>
          <note>
            Vi vill inte ge Sveriges bönder samma villkor. Tala om vad som
            gäller. När kommer detta? Blir det inte som i de uttalanden som
            är gjorda?
          </note>
          <note type="speaker">
            Anf. 33 SINIKKA BOHLIN (s) replik:
          </note>
          <note>
            Fru talman! Man kanske skulle se helheten ibland också, Eskil
            Erlandsson. Det är ju ändå så att det här är en företagargrupp
            som får prisstöd, miljöstöd eller vad vi kallar det på sammanlagt
            10 miljarder kronor.
          </note>
          <note>
            Jag skulle en dag vilja se en total kravlista från Eskil
          </note>
          <note>
            Erlandsson där man jämför med alla länder. Vissa dagar jämför
            man med Finland, om det är äggen eller politiken i norra Finland.
            Andra dagar tar man upp
          </note>
          <note>
            Danmark och tittar på vilka fördelar de har. Man tittar aldrig
            på hur plus och minus egentligen ser ut.
          </note>
          <note>
            Jag har en känsla i fråga om detta, Eskil Erlandsson. Om man
            skulle våga göra den här plus- och minuslistan med alla de länder
            som Eskil Erlandsson tar upp i varje debatt efter vad som precis
            den dagen passar tror jag faktiskt att Sveriges bönder ligger
            väldigt bra till.
          </note>
          <note>
            Den s.k. ryggsäcken har vi nu diskuterat ett antal år. Från regeringens
            sida har man försökt ta ett steg till, men jag vet att Eskil Erlandsson
            inte är nöjd. Men om man är ansvarsfull politiker måste man ibland
            också försöka finansiera de förslag som man har. När vi hittar
            den finansieringen kan vi ta nästa steg, Eskil
          </note>
          <note>
            Erlandsson.
          </note>
          <note type="speaker">
            Anf. 34 ESKIL ERLANDSSON (c) replik:
          </note>
          <note>
            Fru talman! Det är ju konstaterat, Sinikka Bohlin, att svensk
            produktion minskar. Fläskproduktionen har minskat från - om vi
            nu kan prata självförsörjning, vilket vi egentligen inte kan,
            men om vi gör det ändå
          </note>
          <note>
            - ungefär 100 % till runt 75 %. Hur många jobb har försvunnit
            i och med detta och vad beror det på?
          </note>
          <note>
            Jag kan inte se att någonting annat har försämrats än de svenska
            konkurrensvillkoren beroende på att vi har skatter och avgifter
            i vårt land som konkurrenterna inte har i andra delar av Europa,
            och detta på en produktion som inte är reglerad av EU. Det är
            inte fläskproduktionen.
          </note>
          <note>
            Sedan skulle jag apropå Sinikka Bohlins resonemang om etik ändå
            vilja säga att jag tycker att det är förvånansvärt att jag och
            några till ska behöva reservera oss vad gäller stöd till tobaksodlingen.
            Jag tycker att det är förvånansvärt att man gång efter gång ska
            behöva reservera sig därför att vi inte kan inta en nationell
            inställning vad gäller exportbidrag vid försäljning av levande
            djur ut från EU.
          </note>
          <note type="speaker">
            Anf. 35 SINIKKA BOHLIN (s) replik:
          </note>
          <note>
            Fru talman! Det är naturligtvis helhetsbilden igen.
          </note>
          <note>
            Man kan alltid i olika skeden under ett år titta närmare på vilken
            produktion som går upp och ned lite grann. Jag har bara tittat
            på förhållandet i mitt eget län, Gävleborg. Där ser jag t.ex.
            att mjölkproduktionen hela tiden ökar fastän vi tyvärr har färre
            företag.
          </note>
          <note>
            Man måste försöka hitta en helhetsbild, Eskil Erlandsson, också
            i den här ryggsäcksdebatten.
          </note>
          <note>
            Eskil Erlandsson vet mycket väl att denna riksdag är alldeles
            enig om att vi inte ska ge några bidrag till tobaksodlingen. Men
            det är så också, Eskil Erlandsson, att vi bara är 1 av 15 länder
            och kanske inte starka i alla förhandlingar. Vi har inte klarat
            detta inom EU. Men det betyder inte att vi inte skulle fortsätta
            den kampen.
          </note>
          <note>
            Att man inte har skrivit under Eskil Erlandssons reservation
            beror på att det står i betänkandet att vi är eniga i denna fråga.
            Det ser Eskil Erlandsson om han läser betänkandet.
          </note>
          <note type="speaker">
            Anf. 36 JONAS RINGQVIST (v) replik:
          </note>
          <note>
            Fru talman! Jag vill ställa en fråga om kemiska bekämpningsmedel
            till Sinikka. I betänkandet beskrivs ett uppdrag till Jordbruksverket,
            nämligen att de ska ta fram en handlingsplan över kemiska bekämpningsmedel.
            Det har nu kommit ett förslag från
          </note>
          <note>
            Jordbruksverket som är rätt oroande. Det innehåller ett flertal
            åtgärder men ingenting som handlar om att minska användningen
            av bekämpningsmedel. Det är ett område som inte berörs. En kommentar
            från Jordbruksverket som jag läste i tidningen är att det kunde
            verka alltför negativt på jordbrukets lönsamhet. Det är rätt anmärkningsvärt
            att det är så med tanke på vad regeringen själv skriver i miljömålspropositionen.
          </note>
          <note>
            Läser man miljömålspropositionen ser man att det står att ett
            led i arbetet med bekämpningsmedel skall vara att minska användningen
            genom olika åtgärder och styrmedel.
          </note>
          <note>
            Jag vill bara försäkra mig om att socialdemokratin när regeringen
            ska fastställa ett slutligt handlingsprogram kommer att garantera
            att det finns med åtgärder för att faktiskt minska användningen.
            Jag vill fråga
          </note>
          <note>
            Sinikka Bohlin: Kommer ni att stå fast vid det ni skriver i miljömålspropositionen,
            att man ska vidta åtgärder och skapa styrmedel för att minska
            användningen av bekämpningsmedel?
          </note>
          <note type="speaker">
            Anf. 37 SINIKKA BOHLIN (s) replik:
          </note>
          <note>
            Fru talman! Jag kan lova med mer än 100 % att jag står bakom
            miljömålen och även de åtgärder som skissas där. Det är naturligtvis
            beklagligt om en statlig myndighet inte egentligen följer de åtaganden
            som man från denna kammare har skrivit fast i beslutet.
          </note>
          <note>
            Jag förutsätter att man också kommer att försöka diskutera minskningen
            av kemiska bekämpningsmedel. Det är väldigt viktigt om vi över
            huvud taget i den här kammaren ska kunna prata om att åkern och
            betesmarkerna ska vara bland de viktigaste ekosystem vi har. En
            förutsättning är att vi klarar av den här diskussionen.
          </note>
          <note type="speaker">
            Anf. 38 JONAS RINGQVIST (v) replik:
          </note>
          <note>
            Fru talman! Tack för det svaret. Det var betryggande. Om Sinikka
            säger det så är det nog så.
          </note>
          <note>
            Jag hade en fråga med anledning av Gudrun
          </note>
          <note>
            Lindvalls och Harald Nordlunds replikskifte tidigare om återföring
            av handelsgödselskatten. Det som framkom då stämde inte riktigt
            med min bild. Jag vill bara få min bild bekräftad.
          </note>
          <note>
            Den återföring som ska göras ska ske per areal förutsatt att
            lantbrukaren som får stöd upprättar en växtodlingsplan, dvs. en
            kontroll över växtnäringsflödet på gården, hur man brukar jorden,
            för att på så sätt få bättre kunskap om hur växtnäringen används
            och för att kunna vidta effektiva åtgärder för att minska växtnäringsläckaget.
            Jag vill försäkra mig om att Sinikka Bohlin delar samma uppfattning,
            så att det inte råder några oklarheter i debatten.
          </note>
          <note type="speaker">
            Anf. 39 SINIKKA BOHLIN (s) replik:
          </note>
          <note>
            Fru talman! Det som Jonas Ringqvist tar upp är en mycket viktig
            fråga i den här debatten. Vi har t.ex.
          </note>
          <note>
            inom näringen också odling i balans, så det är väldigt viktigt
            att man har de här odlingsplanerna. För att man ska kunna få tillbaka
            något måste man påvisa att man har en miljöeffekt. Det är det
            som vi försöker använda som ett styrmedel för att betala tillbaka
            en del av skatterna.
          </note>
          <note type="speaker">
            Anf. 40 GUDRUN LINDVALL (mp) replik:
          </note>
          <note>
            Fru talman! Först vill jag tacka Jonas för förtydligandet och
            beklaga att jag inte riktigt kom ihåg hur det egentligen var.
            Jag har ju, som ni vet, släppt de här frågorna lite grann. Egentligen
            skulle Maria
          </note>
          <note>
            Wetterstrand vara här.
          </note>
          <note>
            Jag vill ta upp lite av det som har sagts om lika konkurrensvillkor.
            Om man ska ha lika konkurrensvillkor innebär det att Sverige måste
            höja elpriset rejält. Vi måste sänka miljöstödet. Framför allt
            måste vi se till att markpriserna blir högre. Det är där Sverige
            skiljer sig från övriga länder. Vi har ett betydligt lägre elpris,
            betydligt högre miljöstöd och betydligt lägre markpris. Jag skulle
            vilja höra hur Sinikka
          </note>
          <note>
            Bohlin ser på det. Är Socialdemokraterna villiga att även påverka
            detta för att få likvärdiga konkurrensvillkor? Ska det vara likvärdigt
            ska det vara likvärdigt.
          </note>
          <note>
            Sedan vill jag också ta upp en fråga om lokal livsmedelsproduktion.
            I mångt och mycket har vi en samsyn. Det gäller t.ex. exportbidragen
            vid försäljning av levande djur ut ur EU där Sverige har en gemensam
            linje. Det är inte som sagts här att vi tycker olika i olika partier.
            Den åsikten har vi gemensamt.
          </note>
          <note>
            Det är dessutom glädjande att se att fler länder börjar ansluta
            sig till den linjen, t.ex. Tyskland.
          </note>
          <note>
            Bortsett från detta transporteras en förfärlig massa mat kors
            och tvärs, inte bara levande djur utan också andra produkter.
            Det som skulle vara önskvärt är naturligtvis att minska transporterna
            i EU och få en betydligt mer lokal livsmedelsproduktion.
          </note>
          <note>
            Miljöpartiet har en reservation, nr 45, i betänkandet om detta,
            där vi propagerar för att vi ska hitta ett sätt att stödja lokal
            produktion på ett bättre sätt än i dag. Jag skulle vilja höra
            med Sinikka Bohlin om
          </note>
          <note>
            Sinikka Bohlin delar uppfattningen att vi måste komma fram till
            en mer lokal livsmedelsproduktion och även om hon har några tankar
            på hur regeringen skulle kunna göra för att stödja en sådan lokal
            produktion.
          </note>
          <note type="speaker">
            Anf. 41 SINIKKA BOHLIN (s) replik:
          </note>
          <note>
            Fru talman! Kort om konkurrensvillkoren. Det var det jag försökte
            säga till Eskil Erlandsson också, att man kanske ska försöka titta
            på helheten ibland. Det finns även andra småföretagare än bönder.
            Man måste titta på hur olika typer av konkurrens påverkar, speciellt
            de människor som bor på landsbygden och som har sin försörjning
            i jordbruk och många gånger också i skogsbruk.
          </note>
          <note>
            Småskaligheten tror jag är en mycket positiv utveckling sedan
            vi blev medlemmar i EU. Samtidigt som vi har en stor marknad utanför
            landet har den lokala marknaden blivit mycket mer intressant för
            konsumenterna i de diskussioner vi har haft, t.ex. om hur maten
            produceras. Livsmedelsverket har ju genomfört en utredning där
            man har undersökt hinder, förutsättningar och möjligheter. Nu
            är regeringen ute på turné i landet och försöker få reaktioner
            på hur man ser på detta. Kan man hitta regionala lösningar?
          </note>
          <note>
            Det är naturligtvis väldigt bra om vi kan minska de här transportkostnaderna
            och handla så mycket lokalt som möjligt av miljöskäl, men kanske
            också av andra kvalitetsskäl. Samtidigt har vi de problem som
            vi måste komma ihåg, t.ex. att småskalig livsmedelsproduktion
            måste klara av de hygienkrav som är väldigt viktiga också för
            mig som konsument när jag köper varor från den här typen av produktion.
          </note>
          <note type="speaker">
            Anf. 42 GUDRUN LINDVALL (mp):
          </note>
          <note>
            Fru talman! Jag hoppas att jag hörde fel. Det handlar inte om
            att minska transportkostnaderna. Jag var hos ett ekologiskt lantbruk
            där man producerar ägg, grönsaker och spannmål. Det är en stor
            gård. Jag menar att ett sätt att verkligen skapa en lokal produktion
            och en lokal marknad är att rejält höja kostnader för transporter.
            Med ett par nollor till på de kostnaderna blir det inte lönsamt
            att transportera. Om det inte blir lönsamt att transportera kommer
            den lokala marknaden och produktionen ganska snabbt.
          </note>
          <note>
            Vi sätter egentligen inte de kostnader på transporter som de
            av många skäl - framför allt miljöskäl
          </note>
          <note>
            - borde ha. Det är det som gör att det lönar sig att köra hästar
            för slakt från Italien till Sverige, att det lönar sig att producera
            fläsk långt bort från konsumenterna osv. Det finns en mängd exempel
            på ett inte speciellt etiskt sätt att utöva lantbruk på - framför
            allt när det gäller transport av levande djur men även i många
            andra situationer. En ökad kostnad för transporterna skulle leda
            till en lokal produktion.
          </note>
          <note>
            Det finns också andra stöd som kan ges, t.ex. för småskalig slakt.
            Det finns i dag en producent som gärna vill bygga ett mobilt slakteri
            för värphöns, men det finns inte något stöd att hämta från statsmakterna.
          </note>
          <note>
            Därför blir det inte av. Det här skulle både skapa en lokal produktion
            av t.ex. hönsbuljong, men det skulle också ge en betydligt bättre
            situation för många värphöns. I dag tas värphöns av daga på sätt
            som vi kanske inte ens vågar diskutera i kammaren. Om vi skulle
            få mobila slakterier för värphöns skulle vi få både en bättre
            etisk produktion och en lokal produktion.
          </note>
          <note>
            Sinikka Bohlin har möjlighet att skapa stöd för just den typen
            av verksamhet.
          </note>
          <note type="speaker">
            Anf. 43 SINIKKA BOHLIN (s) replik:
          </note>
          <note>
            Fru talman! Jag tror att Gudrun Lindvall tolkade mig fel eller
            så sade jag fel. Jag menade naturligtvis att ju närmare produktionen
            vi är desto bättre är det för oss. Långa transporter kan aldrig
            gynna vare sig miljön eller kvaliteten. Det är många gånger etiskt
            ifrågasatt.
          </note>
          <note>
            Jag har följt frågan om småskaliga slakterier länge i Gävle.
            Jag har förstått att första hindret är att en värphöna inte är
            fjäderfä. Då kan man fundera över varför branschen inte anser
            att en värphöna är fjäderfä. Jag ser att den har fjädrar.
          </note>
          <note>
            Det har varit många konstiga, byråkratiska diskussioner. Jag
            ser nu att det finns möjligheter att lösa problemet. Det vore
            intressant om det gick att pröva den typen av verksamhet, t.ex.
            mobila slakterier, i stället för att köra hönorna till slakt i
            Skara. Transportmässigt är det absolut inte etiskt.
          </note>
          <note type="speaker">
            Anf. 44 INGVAR ERIKSSON (m) replik:
          </note>
          <note>
            Fru talman! Jag instämmer i stor utsträckning i
          </note>
          <note>
            Sinikka Bohlins synpunkter när det gäller behovet av förändringar
            i EU:s jordbrukspolitik och utvidgningen av EU. Men för oss moderater
            är det avgörande -
          </note>
          <note>
            och det vill jag säga här - att svenska producenter, bönder och
            livsmedelsindustrier, får verka på lika villkor. Det är helt avgörande
            för om det ska bli en lyckosam utveckling.
          </note>
          <note>
            Sinikka Bohlin påstår att jag inte tycker om ekologisk odling.
            Det är fel. Däremot förordar jag mångfald och realism. Jag tycker
            inte att debatten i dag är sakligt realistisk. Jag är för mångfald,
            och jag är för olika produktionssystem. Men de måste få verka
            på sina villkor.
          </note>
          <note>
            Jag tror att det är lyckosammare för den ekologiska produktionen
            att växa i den takt som marknaden efterfrågar produkterna. Det
            finns exempel på att lönsamheten är god, och det beror på att
            det finns en efterfrågan. Blir det en överefterfrågan sjunker
            priserna, lönsamheten och optimismen. Det vore olyckligt. Det
            är det jag försöker förklara, men det är inte så många som vill
            förstå det.
          </note>
          <note>
            Normalt är Sinikka Bohlin en realistisk sakpolitiker. Det vill
            jag gärna säga här i kammaren. Men hon kommer inte ifrån att svaren
            vad gäller vad som är kvar i ryggsäcken är undermåliga. Vi får
            inga besked.
          </note>
          <note>
            Jag frågade från början om när besked kommer och när någonting
            ska hända.
          </note>
          <note>
            Jag har också en fråga om REKO-stödet. Det är miljövänligt med
            gödslings- och bekämpningsmedelsfria kantzoner. Varför togs stödet
            bort? Kommer det att ske en utveckling där stödet kan utnyttjas
            på annat sätt i ett annat system?
          </note>
          <note type="speaker">
            Anf. 45 SINIKKA BOHLIN (s) replik:
          </note>
          <note>
            Fru talman! Ingvar Eriksson sade i sitt anförande att målet 20
            % ekologisk odling inte är realistiskt.
          </note>
          <note>
            Man kommer inte att nå den nivån utan mer pengar.
          </note>
          <note>
            Så tolkade jag Ingvar Eriksson.
          </note>
          <note>
            I Gävleborgs län har vi redan klarat av den nivån.
          </note>
          <note>
            Den varierar i olika delar av landet, naturligtvis beroende på
            de naturliga förutsättningar som finns för ekologisk odling.
          </note>
          <note>
            Realismen i dag, Ingvar Eriksson, är att efterfrågan är större
            än tillgången. Men efterfrågan är oftast regional. Efterfrågan
            är stor i storstäderna och i universitetsstäderna, och tillgången
            är inte tillräcklig.
          </note>
          <note>
            Det påverkar också priset. I Stockholm har den ekologiska mjölken
            samma pris som vanlig mjölk. Det är naturligtvis marknaden som
            styr.
          </note>
          <note>
            Det är viktigt att vi har de två parallella systemen.
          </note>
          <note>
            Det konventionella måste bli bättre. Men även det ekologiska
            jordbruket måste bli bättre eftersom det är många människor som
            efterfrågar den typen av produkter. Det är en vald livsstil. Det
            vore fel av producenterna - som Ingvar Eriksson många gånger representerar
            i denna kammare - att säga att vi inte ska ha den typen av produktion
            när det finns konsumenter som efterfrågar den.
          </note>
          <note type="speaker">
            Anf. 46 INGVAR ERIKSSON (m) replik:
          </note>
          <note>
            Fru talman! Jag har inte sagt att vi inte ska ha den typen av
            produktion. För fjärde gången i denna kammare i dag säger jag
            att jag är för mångfald, och jag är för att produktionen ska utvecklas
            i takt med marknaden. Jag tackar för det något mer klarläggande
            beskedet som Sinikka Bohlin har gett här.
          </note>
          <note>
            Jag känner ett stort ansvar för landsbygdens utveckling totalt
            sett. Då måste vi vara realister och se att huvuddelen av produktionen
            sker på ett alltmer miljövänligt konventionellt sätt. Vi måste
            stötta och driva det också. Då når vi snabbare miljövinster till
            glädje för hela samhället. Jag hoppas att Sinikka
          </note>
          <note>
            Bohlin delar min uppfattning i den frågan. Det är oerhört väsentligt
            om vi ska få ett livskraftigt jordbruk att producenterna känner
            lönsamhet och trygghet och att de kan lita på de beslut som fattas
            här och de löften som ges här. Tyvärr har löftena, Sinikka, när
            det gäller ryggsäcksproblemen ännu inte kunnat infrias. När kommer
            detta att ske?
          </note>
          <note type="speaker">
            Anf. 47 SINIKKA BOHLIN (s) replik:
          </note>
          <note>
            Fru talman! Låt oss se på det konventionella jordbruket och det
            REKO-stöd Ingvar Eriksson tog upp tidigare. Det var ett stöd som
            vi hade de första åren efter det att vi blev medlemmar. Sedan
            ändrades detta. En del av de åtgärder som fanns i REKO-stödet
            finns faktiskt i miljö- och landsbygdsprogrammet.
          </note>
          <note>
            Det som inte finns med är att man i jordbruksföretagen hade möjlighet
            att få utbildning i kemikaliefrågor. Men det tycker jag, Ingvar
            Eriksson, är en fråga för företaget. Vi ställer krav på andra
            typer av företag, stora och små företag, att ha koll på sina kemikalier.
            Där har vi miljöbalken och kemikalielagstiftningen som stöd.
          </note>
          <note>
            Det första kravet för de bönder som har konventionell odling
            är att skaffa sig kunskap om de medel de använder i sina företag
            - om vi ska ha denna hållbara utveckling. Den konventionella odlingen
            är fortfarande störst, och den ekologiska odlingen i olika former
            växer sakta fram, lite olika i olika delar av landet. Båda behövs.
            Båda finns där. Frågan är hur vi ska hantera dessa frågor tillsammans.
          </note>
          <note>
            Låt mig för sista gången säga något om ryggsäcken. Jag säger
            till Ingvar Eriksson vad jag sade till
          </note>
          <note>
            Centerpartiet: Jag skulle vilja ha den totala kravlistan.
          </note>
          <note>
            Där ska finnas med plus och minus. Vad har Danmark mer eller
            mindre av? Vad har Finland mer eller mindre av? Vad kommer Estland
            att ha? Sedan ska vi titta på var vi står i jämförelsen. Jag tror
            att det är bättre, Ingvar Eriksson. Vi kanske aldrig mer kommer
            att debattera jordbruket i kammaren, men om vi träffas ute på
            landsbygden ska vi kunna säga att vi tillsammans har hittat en
            väg inom EU och i Sverige för att hitta det bästa jordbruket för
            bönder, konsumenter och samhället.
          </note>
          <note type="speaker">
            Anf. 48 EWA THALÉN FINNÉ (m):
          </note>
          <note>
            Fru talman! I detta mitt anförande vill jag bara ta upp en liten
            del av det som har behandlats i detta stora betänkande. Det gäller
            reservation nr 30, där min och Ingvar Erikssons motion från år
            2000 om reglerna för arealuttag tillstyrks. Bakgrunden till att
            motionen väcktes är följande.
          </note>
          <note>
            I stora delar av Skåne, liksom i andra delar av
          </note>
          <note>
            Sveriges slättbygder, är tillgången på allemansrättslig mark
            mycket liten. Det innebär att det råder brist på mark som allmänheten
            kan använda bl.a. till rekreation. Ett sätt att kombinera modernt
            lantbruk med föredömlig miljövård och öppna upp mark för allmänheten
            är att verka för införandet av "beträdor"
          </note>
          <note>
            inom EU:s regler för arealersättning till jordbruket.
          </note>
          <note>
            I Staffanstorps kommun finns ett exempel på en lantmästare och
            hans son, som på ett föredömligt sätt har försökt göra något åt
            saken. Redan 1987 införde de begreppet "beträdor". "Beträdor"
            innebär att mark lades i träda i 4 meter breda remsor längs fältkanter
            och vattendrag. Dessa "beträdor" har upplåtits för bl.a. ridning
            och promenader. De uppgår i dag till ca 13 kilometer, eller 5
            hektar. "Beträdorna" uppfyller på ett föredömligt sätt modern
            miljövård. De är i stor utsträckning placerade längs våtmarker
            och vattendrag, runt gårdens skiften och längs allmänna vägar.
          </note>
          <note>
            Fördelarna är flera, men jag vill peka på några speciella punkter.
          </note>
          <note>
            Kväveurlakningen minskar. Igenslamning av vattendrag minskar.
            Besprutning och gödsling sker ej intill våtmarker, vattendrag
            och allmänna vägar.
          </note>
          <note>
            Landskapet blir framför allt tillgängligt för promenader, och
            viltet får skydd och föda.
          </note>
          <note>
            "Beträdorna" har ett mycket stort rekreationsvärde i Staffanstorps
            kommun. De öppnar upp naturen för promenader, ridturer och cykelturer.
            Det har t.o.m.
          </note>
          <note>
            startats ridklubbar på grund av detta. De används mycket flitigt.
          </note>
          <note>
            Jag ville med vår motion uppmärksamma detta mycket positiva exempel
            från verkligheten. Mitt hopp är att det ska vara möjligt att få
            till stånd en förändring av reglerna för hur EU:s arealersättning
            beräknas. Jag är inte ensam. Staffanstorps kommun har försökt
            gå in med dispenser till Jordbruksverket men fått nej. Enligt
            reglerna kan mark endast räknas som uttagen om den är 20 meter
            bred. Därför kan man ingenting göra.
          </note>
          <note>
            Min förhoppning är att riksdagen faktiskt ska uppdra åt regeringen
            att se över programmet för arealersättning, så att vi skulle kunna
            få "beträdor" i hela
          </note>
          <note>
            Sverige. Det är många som lever i just jordbruksmarker där det
            inte finns någon allemansrättslig mark.
          </note>
          <note>
            Dessutom är det väldigt positivt för miljön. Framför allt ger
            "beträdorna" ett mycket stort mervärde för alla människor, som
            på detta sätt kan lämna de asfalterade vägarna och söka sig ut
            i naturen.
          </note>
          <note>
            Jag tycker att det är trist när man från majoritetens sida inte
            visar något intresse för frågan utan avfärdar frågan med hjälp
            av någon mening.
          </note>
          <note>
            Detta med "beträdor" är positivt. Fråga Länsstyrelsen i Skåne,
            LRF Skåne men framför allt alla människor som bor i Staffanstorps
            kommun!
          </note>
          <note type="speaker">
            Anf. 49 ÅKE SANDSTRÖM (c):
          </note>
          <note>
            Fru talman! Som den nordligaste deltagaren i kammaren i dag är
            jag glad över att få möjlighet att delta i miljö- och jordbruksutskottets
            intressanta arbete. Det är med den utgångspunkten som jag vill
            ta upp några Norrlandsfrågor.
          </note>
          <note>
            Som har konstaterats, av bl.a. Harald Nordlund, är jordbrukare
            självfallet en viktig grupp företagare som är i behov av vår inställning
            till företagande, av enklare regler, av lägre skatter, av underlättande
            vid generationsväxlingar m.m. och av infrastruktur inte minst
            då det gäller vägar, IT, post, tele osv. Självfallet är det viktigt.
            Just ordet förenkling är enligt min egen mening ett närmast borttappat
            begrepp när det gäller den jordbruksadministration som vi har
            i detta land. Men det är en sidofråga.
          </note>
          <note>
            Fru talman! Jordbrukssituationen i Norrlands inland är utomordentligt
            knepig. Självfallet är det så, som här har sagts, att vi har en
            mindre positiv utveckling. Just fjälljordbruket och jordbruket
            i Norrlands inland har en stor betydelse, lokalt och regionalt,
            för sysselsättningen, för livsmedelsproduktionen och för landskapet.
            Det kan jag intyga av egen erfarenhet. Men trots Jordbruksverkets
            utredning, som redan 1998 visade att jordbruket i dessa områden
            fick sämst utfall av EU-inträdet, och trots att riksdagen i december,
            då jag själv var med här, gav regeringen i uppdrag att återkomma
            med förslag till åtgärder för att skapa mer likvärdiga villkor
            för jordbruket i dessa områden har ingenting hänt, ingenting som
            underlättar för dessa brukares villkor. Jag tycker att det är
            närmast stötande.
          </note>
          <note>
            Fru talman! När det gäller situationen för inlandsjordbruket
            vill jag hävda att klockan inte är fem i tolv, utan klockan är
            kvart över ett.
          </note>
          <note>
            Svag lönsamhet har gett mycket begränsade investeringar. Det
            brådskar. Det handlar om rimliga och likvärdiga villkor, sett
            i ett nationellt perspektiv.
          </note>
          <note>
            I interpellationsdebatter med jordbruksministern har hon hänvisat
            till att landsbygdsprogrammet skulle råda bot på dessa orättvisor.
            Det är inte möjligt, visar nu verkligheten.
          </note>
          <note>
            Inlandsjordbruket tappar i dubbel mening mark för varje år som
            går, och regeringens uppdrag att rätta till detta har sopats under
            mattan.
          </note>
          <note>
            Jag vill ta mig friheten att ställa två små frågor till utskottets
            vice ordförande, Sinikka Bohlin, som har lång erfarenhet av riksdagsarbete.
            För det första: Är det vanligt att regeringen struntar i riksdagsuppdrag
            trots att en justering av villkoren, som jag här har berört, inte
            innebär någon merkostnad för staten? För det andra: Är Sinikka
            Bohlin beredd att själv ta något initiativ i dessa frågor?
          </note>
          <note>
            När det gäller skärgårdsjordbrukets villkor har vi betonat dess
            betydelse i en särskild reservation. I
          </note>
          <note>
            många avseenden har skärgårdsjordbruket liknande problem som
            det norrländska jordbruket.
          </note>
          <note>
            Slutligen, fru talman, vill jag instämma i Eskil
          </note>
          <note>
            Erlandssons yrkande om bifall till reservation nr 6, men jag
            står givetvis bakom övriga reservationer där
          </note>
          <note>
            Centerpartiet finns med.
          </note>
          <note type="speaker">
            Anf. 50 SINIKKA BOHLIN (s) replik:
          </note>
          <note>
            Fru talman! När jag läser motionen ser jag att man där säger
            att det inte är några betydande insatser som krävs, utan det är
            ett enklare regelverk. Det påståendet är jag beredd att ställa
            upp på, och jag är beredd att försöka hjälpa till. Men som Åke
            Sandström vet är vi fast bundna i EU:s regelverk, och det underlättar
            inte när man försöker hitta nya vägar.
          </note>
          <note>
            Den utvärdering som Jordbruksverket nu har gjort om landsbygdsprogrammet
            är grunden till vårt nästa ställningstagande, hur vi ska formulera
            de nya programmen. Det har varit lite upp och ned. Först avreglerade
            vi allt 1990, men sedan hade vi NOLA-
          </note>
          <note>
            projektet och en annan typ av miljöstöd. När vi kom med i EU
            fixade vi ett nytt program. Sedan var det ett nytt program 1998.
          </note>
          <note>
            Det är inte så enkelt alla gånger att landa rätt i dessa frågor,
            eftersom Sverige är ett avlångt land. Vi har här jämfört olika
            länder, men vi kan lika gärna jämföra Pajala och Ystad i dessa
            frågor.
          </note>
          <note>
            Å andra sidan ska vi komma ihåg att Norrland har bra förutsättningar,
            delvis klimatmässigt, och man behöver inte använda så mycket bekämpningsmedel.
          </note>
          <note>
            Vi kanske skulle göra en plus- och minuslista för
          </note>
          <note>
            Norrland också.
          </note>
          <note type="speaker">
            Anf. 51 ÅKE SANDSTRÖM (c) replik:
          </note>
          <note>
            Fru talman! Tack för svaret. Jag vet att vi har goda förutsättningar,
            men det finns också stora skillnader i villkor enbart inom mitt
            län, där det är 40 mils avstånd mellan kust och fjäll.
          </note>
          <note>
            Befattningshavare inom administrationen har sagt att det går
            att omfördela pengar. Eftersom vi inte har nått upp till den framförhandlade
            nivån på produktionen kan man, om viljan finns, omfördela medel
            från de nationella stöden till fjälljordbruket. Som jag har uppfattat
            det var en sådan översyn på gång, men jag har inte hört något
            om resultatet.
          </note>
          <note type="speaker">
            Anf. 52 SINIKKA BOHLIN (s) replik:
          </note>
          <note>
            Fru talman! Den parlamentariska grupp vi i dag har beställt kan
            gärna ta med dessa frågor när den gör sin översyn. Det gäller
            också fall då man inte fullt ut har utnyttjat stöden. Att det
            inte finns tillräckliga arealer eller tillräckligt stort djurantal
            kan varken
          </note>
          <note>
            Jordbruksverket eller regeringen göra någonting åt.
          </note>
          <note>
            Man skulle kunna ändra systemet i framtiden, men även här måste
            vi åka till Bryssel och fråga. Hur får vi använda inte bara de
            gemensamma EU-
          </note>
          <note>
            pengarna utan även de nationella medel som vi har för Norrland?
          </note>
          <note>
            Vi får fortsätta att behandla denna fråga. Frågan om Norrlandsjordbruket
            har aldrig varit enkel på grund av de förutsättningar som finns
            där. Det är glest mellan byarna och långa transporter, och antalet
            människor minskar.
          </note>
          <note>
            Det är en utmaning att försöka hitta nya lösningar och inte fastna
            i de gamla system som vi har haft tidigare.
          </note>
          <note type="speaker">
            Anf. 53 ÅKE SANDSTRÖM (c) replik:
          </note>
          <note>
            Fru talman! Jag får slutligen konstatera att vår frihet är ganska
            begränsad och att vårt beroende av
          </note>
          <note>
            Bryssel är utomordentligt stort.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 22 maj.)
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            Justitieutskottets betänkande
          </note>
          <note>
            2001/02:JuU29 Godkännande av rambeslut om en europeisk arresteringsorder
          </note>
          <note>
            Miljö- och jordbruksutskottets betänkande
          </note>
          <note>
            2001/02:MJU20 Ändringar i djurskyddslagen, m.m.
          </note>
          <note>
            Konstitutionsutskottets betänkanden
          </note>
          <note>
            2001/02:KU24 Regeringens förvaltningspolitik, m.m.
          </note>
          <note>
            2001/02:KU31 Vissa censurfrågor
          </note>
          <note>
            Utrikesutskottets betänkande
          </note>
          <note>
            2001/02:UU12 Norden
          </note>
          <note>
            5 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 maj
          </note>
          <note>
            2001/02:1174 av Ester Lindstedt-Staaf (kd) till statsrådet Jan
            O Karlsson
          </note>
          <note>
            Rättssäkerheten vid asylutredning
          </note>
          <note>
            2001/02:1175 av Ester Lindstedt-Staaf (kd) till näringsminister
            Björn Rosengren
          </note>
          <note>
            Ideellt arbete vid arbetslöshet
          </note>
          <note>
            2001/02:1176 av Birgitta Sellén (c) till näringsminister Björn
            Rosengren
          </note>
          <note>
            E 4 söder om Sundsvall
          </note>
          <note>
            2001/02:1177 av Eva Arvidsson (s) till statsrådet
          </note>
          <note>
            Mona Sahlin
          </note>
          <note>
            A-kassan vid ideellt arbete
          </note>
          <note>
            2001/02:1178 av Eva Arvidsson (s) till försvarsminister Björn
            von Sydow
          </note>
          <note>
            Oljetransporter på Östersjön
          </note>
          <note>
            2001/02:1179 av Helena Zakariasén (s) till näringsminister Björn
            Rosengren
          </note>
          <note>
            Elräkningar
          </note>
          <note>
            2001/02:1180 av Annelie Enochson (kd) till utrikesminister Anna
            Lindh
          </note>
          <note>
            Påtryckningar på Zimbabwe
          </note>
          <note>
            2001/02:1181 av Annelie Enochson (kd) till socialminister Lars
            Engqvist
          </note>
          <note>
            Handikappstöd till prostatacancerpatienter
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 21 maj.
          </note>
          <note>
            6 § Kammaren åtskildes kl. 11.21.
          </note>
          <note>
            Förhandlingarna leddes av tredje vice talmannen.
          </note>
        </div>
      </body>
    </text>
  </TEI>
</teiCorpus>
