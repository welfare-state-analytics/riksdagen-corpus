<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--43</head>
          <docDate when="2001-12-07">2001-12-07</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Sista dag för överlämnande av propositioner
          </note>
          <note>
            Talmannen föreslog i enlighet med 3 kap. 3 §
          </note>
          <note>
            riksdagsordningen att propositioner som regeringen avsåg skulle
            behandlas under innevarande riksmöte och för vilka särskild tidpunkt
            inte var föreskriven skulle avlämnas senast torsdagen den 21 mars
            2002.
          </note>
          <note>
            Kammaren biföll detta förslag.
          </note>
          <note>
            2 § Hänvisning av ärende till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Skrivelse
          </note>
          <note>
            2001/02:77 till skatteutskottet
          </note>
          <note>
            Kammaren biföll talmannens förslag att motionstiden för ovanstående
            skrivelse skulle förlängas till fredagen den 18 januari 2002.
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Utrikesutskottets betänkande 2001/02:UU1
          </note>
          <note>
            Sammansatta utrikes- och försvarsutskottets betänkande 2001/02:UFöU1
          </note>
          <note>
            Miljö- och jordbruksutskottets betänkanden
          </note>
          <note>
            2001/02:MJU1 och MJU2
          </note>
          <note>
            4 § Beslut om utskottsbetänkanden som slutdebatterats den 6 december
          </note>
          <note>
            SoU1 Utgiftsområde 9 Hälsovård, sjukvård och social omsorg
          </note>
          <note>
            Punkt 9 (Översyn av tandvårdsförsäkringen)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 3 (c)
          </note>
          <note>
            4. res. 4 (fp)
          </note>
          <note>
            Förberedande votering 1:
          </note>
          <note>
            Kammaren biträdde res. 3 genom uppresning.
          </note>
          <note>
            Förberedande votering 2:
          </note>
          <note>
            66 för res. 1
          </note>
          <note>
            14 för res. 3
          </note>
          <note>
            211 avstod
          </note>
          <note>
            58 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            160 för utskottet
          </note>
          <note>
            70 för res. 1
          </note>
          <note>
            61 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 35 v, 13 mp
          </note>
          <note>
            För res. 1: 68 m, 2 -
          </note>
          <note>
            Avstod: 36 kd, 13 c, 12 fp
          </note>
          <note>
            Frånvarande: 19 s, 13 m, 8 v, 6 kd, 5 c, 4 fp, 3 mp
          </note>
          <note>
            Punkt 13 (Förbud mot amalgam)
          </note>
          <note>
            1. utskottet
          </note>
          <note>
            2. res. 15 (mp)
          </note>
          <note>
            Votering:
          </note>
          <note>
            189 för utskottet
          </note>
          <note>
            14 för res. 15
          </note>
          <note>
            88 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 67 m, 9 fp, 1 -
          </note>
          <note>
            För res. 15: 13 mp, 1 -
          </note>
          <note>
            Avstod: 1 m, 35 v, 36 kd, 13 c, 3 fp
          </note>
          <note>
            Frånvarande: 19 s, 13 m, 8 v, 6 kd, 5 c, 4 fp, 3 mp
          </note>
          <note>
            Punkt 15 (Amalgams effekter på hälsan)
          </note>
          <note>
            1. utskottet
          </note>
          <note>
            2. res. 16 (kd)
          </note>
          <note>
            Votering:
          </note>
          <note>
            238 för utskottet
          </note>
          <note>
            39 för res. 16
          </note>
          <note>
            12 avstod
          </note>
          <note>
            60 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 67 m, 35 v, 12 c, 11 fp, 1 -
          </note>
          <note>
            För res. 16: 36 kd, 1 c, 1 fp, 1 -
          </note>
          <note>
            Avstod: 12 mp
          </note>
          <note>
            Frånvarande: 19 s, 14 m, 8 v, 6 kd, 5 c, 4 fp, 4 mp
          </note>
          <note>
            Punkt 20 (Högkostnadsskydd)
          </note>
          <note>
            1. utskottet
          </note>
          <note>
            2. res. 22 (kd, c)
          </note>
          <note>
            Votering:
          </note>
          <note>
            241 för utskottet
          </note>
          <note>
            49 för res. 22
          </note>
          <note>
            1 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 68 m, 35 v, 12 fp, 13 mp, 1 -
          </note>
          <note>
            För res. 22: 35 kd, 13 c, 1 -
          </note>
          <note>
            Avstod: 1 kd
          </note>
          <note>
            Frånvarande: 19 s, 13 m, 8 v, 6 kd, 5 c, 4 fp, 3 mp
          </note>
          <note>
            Punkt 22 (Klass- och könsmässiga hälsoskillnader)
          </note>
          <note>
            1. utskottet
          </note>
          <note>
            2. res. 26 (v)
          </note>
          <note>
            Votering:
          </note>
          <note>
            254 för utskottet
          </note>
          <note>
            37 för res. 26
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 68 m, 36 kd, 12 c, 12 fp, 13 mp,
          </note>
          <note>
            1 -
          </note>
          <note>
            För res. 26: 35 v, 1 c, 1 -
          </note>
          <note>
            Frånvarande: 19 s, 13 m, 8 v, 6 kd, 5 c, 4 fp, 3 mp
          </note>
          <note>
            Punkt 28 (Fastställelse av könstillhörighet)
          </note>
          <note>
            1. utskottet
          </note>
          <note>
            2. res. 37 (v, mp)
          </note>
          <note>
            Votering:
          </note>
          <note>
            235 för utskottet
          </note>
          <note>
            51 för res. 37
          </note>
          <note>
            4 avstod
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 67 m, 36 kd, 10 c, 10 fp, 2 -
          </note>
          <note>
            För res. 37: 35 v, 2 c, 1 fp, 13 mp
          </note>
          <note>
            Avstod: 2 s, 1 c, 1 fp
          </note>
          <note>
            Frånvarande: 19 s, 14 m, 8 v, 6 kd, 5 c, 4 fp, 3 mp
          </note>
          <note>
            Punkt 40 (Psykiskt funktionshindrade)
          </note>
          <note>
            1. utskottet
          </note>
          <note>
            2. res. 42 (kd)
          </note>
          <note>
            Votering:
          </note>
          <note>
            172 för utskottet
          </note>
          <note>
            37 för res. 42
          </note>
          <note>
            82 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 1 m, 35 v, 11 fp, 13 mp
          </note>
          <note>
            För res. 42: 36 kd, 1 -
          </note>
          <note>
            Avstod: 67 m, 13 c, 1 fp, 1 -
          </note>
          <note>
            Frånvarande: 19 s, 13 m, 8 v, 6 kd, 5 c, 4 fp, 3 mp
          </note>
          <note>
            Punkt 51 (Apoteksmonopolet)
          </note>
          <note>
            1. utskottet
          </note>
          <note>
            2. res. 53 (m, kd, c, fp)
          </note>
          <note>
            Votering:
          </note>
          <note>
            158 för utskottet
          </note>
          <note>
            129 för res. 53
          </note>
          <note>
            1 avstod
          </note>
          <note>
            61 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 34 v, 1 c, 11 mp
          </note>
          <note>
            För res. 53: 68 m, 36 kd, 12 c, 11 fp, 2 -
          </note>
          <note>
            Avstod: 1 mp
          </note>
          <note>
            Frånvarande: 19 s, 13 m, 9 v, 6 kd, 5 c, 5 fp, 4 mp
          </note>
          <note>
            Helena Hillar Rosenqvist (mp) anmälde att hon avsett att rösta
            ja men markerats som frånvarande.
          </note>
          <note>
            Harald Nordlund (fp) anmälde att han avsett att rösta nej men
            markerats som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU4 Schengenintyg
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            219 för utskottet
          </note>
          <note>
            70 för res. 1
          </note>
          <note>
            1 avstod
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 35 v, 36 kd, 13 c, 12 fp, 13 mp
          </note>
          <note>
            För res. 1: 68 m, 2 -
          </note>
          <note>
            Avstod: 1 s
          </note>
          <note>
            Frånvarande: 20 s, 13 m, 8 v, 6 kd, 5 c, 4 fp, 3 mp
          </note>
          <note>
            Punkt 8 (Gemensamma bestämmelser för Norden)
          </note>
          <note>
            1. utskottet
          </note>
          <note>
            2. res. 4 (m, kd, c, fp)
          </note>
          <note>
            Votering:
          </note>
          <note>
            159 för utskottet
          </note>
          <note>
            131 för res. 4
          </note>
          <note>
            1 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 35 v, 12 mp
          </note>
          <note>
            För res. 4: 68 m, 36 kd, 13 c, 12 fp, 2 -
          </note>
          <note>
            Avstod: 1 mp
          </note>
          <note>
            Frånvarande: 19 s, 13 m, 8 v, 6 kd, 5 c, 4 fp, 3 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            5 § Utbildning och universitetsforskning, högskolan samt likabehandling
            av studenter i högskolan
          </note>
          <note>
            Föredrogs utbildningsutskottets betänkande 2001/02:UbU1
          </note>
          <note>
            Utgiftsområde 16 Utbildning och universitetsforskning (prop.
            2001/02:1 delvis), utbildningsutskottets betänkande 2001/02:UbU4
          </note>
          <note>
            Högskolan (förs. 2000/01:RR10, prop. 2001/02:2
          </note>
          <note>
            delvis, prop. 2001/02:15 och prop. 2001/02:19)
          </note>
          <note>
            samt utbildningsutskottets betänkande 2001/02:UbU5
          </note>
          <note>
            Likabehandling av studenter i högskolan (prop.
          </note>
          <note>
            2001/02:27).
          </note>
          <note>
            Utbildning och universitetsforskning (förslag 19-86), högskolan
            samt likabehandling av studenter i högskolan
          </note>
          <note type="speaker">
            Anf. 1 PER BILL (m):
          </note>
          <note>
            Fru talman! Jag vill inleda med att yrka bifall till reservation
            1 under punkt 1 i utbildningsutskottets betänkande nr 4 som heter
            Högskolan. Senare i debatten kommer några av mina partivänner
            att yrka bifall till ytterligare ett par reservationer. Men för
            tids vinnande är vi minimalistiska den här gången. Det är också
            för att göra det möjligt för riksdagsledamöterna att hinna hem
            innan det blir kväll och natt.
          </note>
          <note>
            Fru talman! När Thomas Östros för snart fyra år sedan tog över
            på utbildningsposten var det många som hade höga förväntningar,
            och i början gick det bra. Visserligen blev det inga stora uppgångar
            i anslagen och visserligen fortsatte urholkningen på många ställen,
            men det syntes åtminstone som om takten i neddragningarna var
            lite mindre.
          </note>
          <note>
            I dag är läget ett annat. Thomas Östros fagra tal om Sverige
            som forsknings- och kunskapsnation klingar allt falskare i kontrast
            med verkligheten - en verklighet som snarare kan liknas vid en
            strid på fattighuset.
          </note>
          <note>
            Alltfler är de som tappat hoppen om en snar förbättring, om riktiga
            strategiska satsningar för att Sverige verkligen ska bli ett rikt
            land igen.
          </note>
          <note>
            I takt med att universitet och högskolor alltmer ljudligt ropar
            på mer resurser och mindre statlig styrning har utbildningsministern
            tonat ned det fagra talet om sin egen politik för att i stället
            ägna allt större utrymme år att fabricera historier om vad de
            stygga borgarna tänker göra när de ska ta över regeringsmakten.
          </note>
          <note>
            Jag förstår Thomas Östros när han vill applådera sin egen högskoleproposition,
            speciellt som inte särskilt många andra i Sverige har gjort det.
            Däremot tycker jag att det är trist och oroande att han nästan
            helt avstår från att beröra de stora utmaningar som universitet
            och högskolor står inför. Var finns analysen, Thomas Östros? Var
            finns strategin för framtiden? Var finns resonemangen om utbildningens
            globalisering? Är det verkligen så illa att universitet och högskolor
            i socialdemokraternas vision endast är redskap för och producenter
            av en utbildningspolitik som ska bli central för fördelningspolitiken
            i kunskapssamhället, för att använda Thomas Östros egna ord?
          </note>
          <note>
            Fru talman! Jag tycker inte att man kan se propositionen som
            någonting annat än en besvikelse. Allt tal om kraftfulla satsningar
            har försvunnit. Det jag är riktigt oroad för är egentligen vad
            som inte står i propositionen. Jag är också oroad för att det
            bara är småsummor som ska förbättra läget.
          </note>
          <note>
            Låt mig ta upp fyra exempel på sådant som borde ha funnits med
            i en högskoleproposition som verkligen syftat till att ta tag
            i problemen. Det första är ett nytt antagningssystem, ett rättssäkert,
            decentraliserat antagningssystem till högre utbildning. Dagens
            antagningssystem skapar problem både på högskolan och på gymnasieskolan.
            På gymnasieskolan väljer ett stort antal elever i dag att prioritera
            bra betyg framför gedigen kunskap. Man väljer bort svåra ämnen
            som man skulle behöva till förmån för enkla ämnen där man inte
            behöver råplugga för att få toppbetyg. Inom högskolan yttrar sig
            problemen genom att fyra av fem studenter tvingas ta en omväg
            eller inte alls kommer in på sin drömutbildning.
          </note>
          <note>
            Fru talman! Jag är övertygad om att motivationen och glädjen
            hos studenterna är betydligt större om man kommer in på sin drömutbildning
            vid det universitet eller den högskola som man vill studera på.
            Dagens system leder till sämre motiverade studenter och därmed
            till lägre kvalitet i utbildningen. Vi moderater vill införa ett
            decentraliserat, rättssäkert antagningssystem. Vi vill göra det
            möjligt för fler och fler att komma in på sitt förstahandsval
            genom att låta populära, högkvalitativa utbildningar växa och
            genom att ta in fler studenter. Vi vill värna studenterna. Vi
            vill värna självständiga, starka universitet och högskolor, inte
            centralistiska system.
          </note>
          <note>
            Det andra som jag saknar i propositionen är en ordentlig diskussion
            om urholkningen av grundutbildningsanslagen. Alltfler studenter
            har fått plats vid våra universitet och högskolor. Samtidigt har
            anslagen släpat efter. Jag brukar i debatten säga att de har släpar
            efter med 15-20 %. Jag har haft fel, fru talman.
          </note>
          <note>
            Enligt Sveriges universitetslärarförbund SULF har kostnaderna
            för merparten av grundutbildningen i högskolan ökat med 26 % mer
            än de bidrag som man har erhållit från statsmakten räknat från
            budgetåret
          </note>
          <note>
            1994/95 - 26 %!
          </note>
          <note>
            Under den kommande treårsperioden vill vi moderater börja återuppbyggnaden
            av grundutbildningsanslagen. Vi har som en första punkt i detta
            återuppbyggande avsatt 1,1 miljarder kronor mer än regeringen
            i vår budget för att bygga upp grundutbildningsanslagen. Vi ser
            denna satsning på våra universitet och högskolor som en investering
            för ökad kvalitet och för bättre utbildade studenter. Få saker,
            fru talman, är mer gynnsamma för landets företag och arbetsplatser
            än att få tillgång till välutbildade medarbetare.
          </note>
          <note>
            Det tredje som jag skulle vilja se i den här propositionen är
            en ordentlig diskussion om bristen på forskningsanslag. Det är
            ingen tvekan när jag är ute på universitet och högskolor om att
            det i dag råder stor brist på forskningsmedel. Vetenskapsrådet
            tilldelas för lite pengar. De s.k. fakultetsanslagen har stått
            stilla och urholkats de senaste åren. Tidigare har man till viss
            del kunnat parera detta genom att börsen har gått bra och att
            våra forskningsstiftelser har kunnat fylla i de gropar i forskningsbudgeten
            som herrar
          </note>
          <note>
            Tham och Östros har grävt.
          </note>
          <note>
            Preliminära beräkningar som jag har gjort visar att det finns
            en stor risk att den svenska forskningen kommer att få ungefär
            1 miljard kronor mindre att röra sig med varje år de kommande
            åren. Det skrämmer mig, fru talman. Under de kommande åren vill
            vi moderater successivt öka forskningsanslagen med drygt 3,3 miljarder
            kronor. Vårt syfte är att stärka den fria forskningen och finansieringen
            av doktorander och att göra insatser för att Sverige ska bli ett
            framgångsrikt land på vitala områden som bioteknik, materialvetenskap,
            IT och medicin.
          </note>
          <note>
            Fru talman! Det fjärde som jag hade velat se en ordentlig diskussion
            om i propositionen är kvaliteten.
          </note>
          <note>
            Trots att vi har många duktiga forskare och lärare som arbetar
            oerhört hårt ute på våra universitet och högskolor får vi alltfler
            signaler om försämrad kvalitet i grundutbildningen. Egentligen
            behöver man ju inte vara Einsteins lillebror för att räkna ut
            det här. Vi har en urholkning av grundutbildningsanslagen på
          </note>
          <note>
            26 % kombinerat med en stor brist i forskningsmedel och dessutom
            det faktum att fyra av fem studenter inte har kommit in direkt
            på sin favoritutbildning. Det är inte så svårt att lägga ihop
            de här tre faktorerna och se att de förr eller senare leder till
            sämre kvalitet.
          </note>
          <note>
            Fru talman! De anställda på landets universitet och högskolor
            jobbar i dag alltmer övertid - ofta obetald - för att studenterna
            ska få en högkvalitativ utbildning. Gränsen för denna godhet är
            dock snart nådd om jag tolkar signalerna från universitet och
            högskolor rätt. Yrkesstolthet och filantropisk verksamhet kan
            aldrig i längden täcka över de brister som urholkningen av anslagen
            har inneburit. Risken för utbrändhet och hopplöshet närmar sig
            nu för alltfler.
          </note>
          <note>
            Våra universitet och högskolor behöver i dag kraftigt ökade anslag
            både på utbildnings- och forskningssidan. Om man lägger ihop alla
            de moderata satsningarna kan man, lite beroende på hur man räknar,
            komma upp i både sju, åtta och nio miljarder kronor mer under
            den kommande treårsperioden. De här miljarderna ser vi bara som
            ett första steg i en återuppbyggnad av det som är absolut mest
            väsentligt när vi är på väg in i kunskapssamhället, nämligen ordentliga
            investeringar i högre utbildning och forskning.
          </note>
          <note>
            Om Sverige vill tillhöra de länder som lockar till sig kreativa
            människor från hela världen är det oerhört viktigt att se till
            att få fart på den högre utbildningen och forskningen. Få satsningar
            är viktigare om vi successivt vill klättra på listan över världen
            rikaste länder.
          </note>
          <note>
            Fru talman! Jag vill använda några av mina sista minuter till
            att diskutera en spännande debatt. Det är en spännande debatt
            som har pågått några år men som i år, tror jag, första gången
            dök upp i februari. Under rubriken "Det är dags för universitetsavgifter"
            skrev den socialdemokratiske universitetsdirektören Johnny
          </note>
          <note>
            Andersson i Uppsala: Det är min övertygelse att vi inom ett fåtal
            år måste bestämma oss för att vidga finansieringsbasen för högskoleutbildning
            utöver de nu helt dominerande statliga anslagen.
          </note>
          <note>
            Min första reaktion, fru talman, var inte att springa ut på gator
            och torg och hävda att socialdemokraterna vill införa terminsavgifter.
            Jag känner
          </note>
          <note>
            Johnny Andersson som en klok och duktig man, och jag såg det
            som en tänkvärd diskussion.
          </note>
          <note>
            Några dagar senare svarade Thomas Östros i samma tidning sin
            partibroder, och han använder dessutom sin egen idol Tony Blair,
            men den här gången som ett skräckexempel på vad som händer när
            man inför universitetsavgifter. Universiteten får inte både behålla
            de statliga medel som de tidigare har fått och dessutom lägga
            på universitetsavgifter som grädde på moset.
          </note>
          <note>
            Jag såg också detta som en väldigt spännande debatt mellan två
            socialdemokrater. Dessutom använder den ene en tredje socialdemokrat
            som ett skräckexempel.
          </note>
          <note>
            Sedan gick det några månader. Det blev sommar, och det blev höst,
            och sedan dyker diskussionen upp igen. Den här gången är det lundaforskaren
            Ann-
          </note>
          <note>
            Marie Pålsson, den Ann-Marie Pålsson som troligtvis också blir
            riksdagsledamot för Moderaterna men som också är forskare vid
            Lunds universitet. Även hon, likt Johnny Andersson, diskuterar
            fördelarna med avgifter på universiteten.
          </note>
          <note>
            Knappt hade dock trycksvärtan på den skriften torkat innan Thomas
            Östros var ute och hävdade att
          </note>
          <note>
            Moderaterna vill införa terminsavgifter - 20 000 kr.
          </note>
          <note>
            Och det var inte bara Moderaterna. Helt plötsligt var det de
            borgerliga som vill införa terminsavgifter. En bombmatta av tidningsartiklar
            runtom i landet ser vi just nu där Ann-Marie Pålsson med stora
            bokstäver är den i Sverige som först vill införa universitetsavgifter.
          </note>
          <note>
            Fru talman! Jag har vid flera tillfällen talat om för
          </note>
          <note>
            Thomas Östros att Moderata samlingspartiet inte vill införa terminsavgifter.
            Jag kan gärna överlämna vår partimotion. Jag kan också se till
            att vår partiledare ringer och talar om detta för Thomas Östros.
            Bo
          </note>
          <note>
            Lundgren är nämligen mycket tydlig när det gäller att vi inte
            ska införa några terminsavgifter. Dessutom går det faktiskt att
            lyssna på mig här i dag i kammaren.
          </note>
          <note>
            Som talesman i frågor om högre utbildning och forskning kan jag
            garantera att det inte pågår något arbete för att införa några
            terminsavgifter på universitet och högskolor.
          </note>
          <note>
            Fru talman! Däremot tycker jag att det är utmärkt bra att socialdemokraten
            Johnny Andersson och moderaten Ann-Marie Pålsson, som båda har
            en fast förankring i universitetsvärlden, diskuterar dessa frågor,
            att det får vara ett hett debattklimat och att man får komma in
            och tycka till. Jag tror inte att dessa två personer ogillar universiteten,
            avskyr studenterna och bara vill se några rikemansbarn gå på våra
            universitet. Jag tror faktiskt att de för denna debatt därför
            att de har en omsorg om våra universitet och högskolor. De ser
            i de fattighus som det på många ställen är i dag en möjlighet
            i universitetsavgifterna.
          </note>
          <note>
            För att vara extra klar: Jag håller inte med Johnny
          </note>
          <note>
            Andersson och Ann-Marie Pålsson. Jag tycker inte att vi ska ha
            några universitetsavgifter. Och jag är rätt säker på att de mycket
            snart, på det sätt som har skett i Tony Blairs England, så att
            säga skulle ätas upp genom minskade statliga bidrag.
          </note>
          <note type="speaker">
            Anf. 2 BRITT-MARIE DANESTIG (v):
          </note>
          <note>
            Fru talman! Alla människors rätt till kunskap och utveckling
            är utgångspunkten för Vänsterpartiets utbildningspolitik. Universiteten
            och högskolorna ska utifrån sin vetenskapliga plattform samverka
            med samhället i övrigt och vara en pådrivande intellektuell kraft
            i kampen för en fördjupad demokrati, ökad jämlikhet mellan människor
            av olika social och etnisk bakgrund samt ökad jämställdhet mellan
            kvinnor och män.
          </note>
          <note>
            Universiteten ska också vara en resurs för offentlig verksamhet,
            men också utnyttja sin innovativa kraft för att skapa industriell
            förnyelse och förbättrad företagsamhet.
          </note>
          <note>
            Vår tid karakteriseras av ständig förnyelse, och kunskap håller
            på att bli en färskvara. Universiteten och högskolorna måste därför
            anpassa sig till en situation med livslångt lärande där människan
            kontinuerligt återkommer till universiteten och förnyar sin kompetens.
          </note>
          <note>
            Programstrukturen måste luckras upp till förmån för ett mer rikhaltigt
            utbud av enstaka kurser. En kombination av sådana kurser och en
            mer open ended-profil på dagens undervisningsprogram skulle skapa
            både dynamik och balans och tillmötesgå ett mer varierat studentunderlag.
            Men när det gäller dessa frågor har lärosätena tyvärr inte kunnat
            redovisa någon entydigt positiv utveckling.
          </note>
          <note>
            Den nya informationstekniken har potential att i grunden förändra
            högskolans utbildningar genom att skapa ännu större förutsättningar
            för ett studentcentrerat lärande, utveckla metoderna inom distansundervisningen
            samt lägga grunden för internationalisering av kursutbudet. För
            att stimulera och stödja en sådan utveckling kommer högskolornas
            nätburna distansutbildning nu att kunna samordnas i ett nytt svenskt
            nätuniversitet, och det tycker vi är bra.
          </note>
          <note>
            Universitetens och högskolornas utbildningsåtaganden har ökat
            markant under senare år. Bara mellan
          </note>
          <note>
            1999 och 2000 ökade antalet helårsstudenter med
          </note>
          <note>
            6 300. Vi har bedömt den expansionen som nödvändig för att säkra
            vårt lands utveckling och konkurrenskraft och därmed välstånd.
            En stor del av ökningen har dock skett under en period då landets
            ekonomiska läge var pressat, vilket har inneburit att resurstilldelningen
            per student har minskat. Konsekvenserna har blivit särskilt tydliga
            när det gäller humaniora. Höjningen på prislappen för HSJT-området
            är ett steg i rätt riktning. Men vi tror att det behövs ytterligare
            satsningar, inte bara inom humaniora utan inom samtliga områden
            för att på sikt kunna säkra kvaliteten.
          </note>
          <note>
            Nu när det är lite drygt ett halvt år kvar till valet är det
            dags att göra någon typ av bokslut över den gångna mandatperioden
            och också över samarbetet mellan regeringen, Vänsterpartiet och
            Miljöpartiet.
          </note>
          <note>
            Jag kommer inte att göra det bokslutet offentligt här, men när
            jag ser tillbaka på de många samarbetspropositionerna inom det
            utbildningspolitiska området som har lagts fram för riksdagen,
            tycker jag att införandet av den allmänna förskolan, maxtaxan
            och rätten för barn till arbetslösa och syskonlediga att få behålla
            sin barnomsorgsplats och propositionerna Den öppna högskolan och
            Likabehandling av studenter i högskolan, som vi ska behandla här
            i dag, har den tydligaste ideologiska förankringen. Samtliga innehåller
            medvetna satsningar för att motverka snedrekrytering och diskriminering.
          </note>
          <note>
            Det förstnämnda förslaget är ett viktigt steg mot att införliva
            förskolan i den generella välfärden och att ge ökad tyngd åt förskolans
            viktiga pedagogiska uppgift. De andra förslagen som vi ska debattera
            här i dag innehåller ett batteri med förslag till åtgärder för
            att öka, utjämna och vidga rekryteringen av studenter till grupper
            som normalt inte ser högskolan som något utbildningsalternativ.
          </note>
          <note>
            Vänsterpartiets ambition har varit, och är, att vara delaktig
            i att skapa ett samhälle där alla människor oavsett bakgrund och
            livssituation erbjuds samma möjligheter och rätt till utbildning
            och där traditionella könsbarriärer när det gäller studieval överbryggs.
          </note>
          <note>
            Trots att det har gjorts mycket för att förbättra situationen
            består faktiskt den sociala och etniska snedrekryteringen till
            högre studier, även om en viss utjämning har skett under de senare
            årens kraftiga utbyggnad av den högre utbildningen. De mindre
            och nya högskolorna har haft en betydligt bredare social sammansättning
            än de gamla universiteten. En del av de skillnaderna kan säkert
            förklaras med olikheter i utbildningsutbudet. Till läkarutbildningen
            och andra prestigefyllda långa utbildningar kommer nämligen fortfarande
            nästan 60 % av studenterna från högre tjänstemannahem.
          </note>
          <note>
            Men för Vänstern är förslaget om breddad rekrytering inte enbart
            att betrakta som en rättvisereform utan den är också en betydelsefull
            reform för att få till stånd den mångfald och bredd i sammansättningen
            av studenter och lärare som utgör ett viktigt kvalitetskriterium
            för såväl utbildning som vetenskap och konstnärlig verksamhet.
          </note>
          <note>
            I det här sammanhanget vill jag nämna att vi tycker att det är
            glädjande att kvinnorna nu så markant har ökat sin andel.
          </note>
          <note>
            I propositionen Den öppna högskolan föreslås en mängd åtgärder
            för att bredda rekryteringen och öppna fler vägar till högskolan.
            Jag vill här nämna några.
          </note>
          <note>
            Universitetens och högskolornas ansvar tydliggörs i högskolelagen.
            Krav ställs på högskolorna att upprätta lokala handlingsplaner
            med mätbara och tydliga mål. 40 miljoner avsätts för att stimulera
            till spännande nytänkande när det gäller rekryteringsinsatser
            under ett initialskede. Basårsutbildningen breddas till att omfatta
            även andra områden än naturvetenskap och teknik. Avståndet mellan
            gymnasieskolan och högskolan överbryggs genom möjligheten för
            högskolorna att anordna högskoleintroducerande s.k.
          </note>
          <note>
            collegeutbildningar.
          </note>
          <note>
            Det är viktigt att högskolorna nu agerar på ett positivt sätt
            för att bryta traditionella och kulturella attityder och att de
            är aktiva i att skapa kontakter med studerandegrupper som normalt
            inte ser högskolan som en möjlighet. Det gäller också att hitta
            lämpliga former för att informera såväl elever i gymnasieskolan
            som föräldrar om vad en akademisk utbildning i
          </note>
          <note>
            Sverige kan innebära. Självklart måste vi bli mycket öppnare
            och generösare i våra attityder till invandrare. Det gäller faktiskt
            inte minst arbetslivet och arbetsgivarna. Genom de förslag som
            nu presenteras underlättar vi för invandrade akademiker att komplettera
            sin utbildning och också att läsa svenska i högskolemiljö.
          </note>
          <note>
            För att inte skapa onödiga återvändsgränder och hinder föreslås
            att kravet på grundläggande behörighet ska anses vara uppfyllt
            av en sökande som genom svensk eller utländsk utbildning, genom
            praktisk erfarenhet eller utifrån annat skäl bedöms ha förutsättningar
            att klara av utbildningen.
          </note>
          <note>
            Universiteten och högskolorna blir nu skyldiga att pröva om en
            sökande som saknar formell behörighet i realiteten har de kunskaper
            som krävs. Det tycker vi är en utmärkt bra reform. Men det innebär
            inte - det vill jag slå fast - att kraven får sänkas. Vi är inte
            villiga att devalvera högskolebegreppet, som ju
          </note>
          <note>
            Kristdemokraterna vill göra, genom att slopa behörighetsreglerna
            vad gäller kortare högskoleutbildningar. Vi menar att de studerande
            behöver ha nått en viss kunskapsnivå när de påbörjar studierna.
            Den grundläggande behörigheten behövs, och den överensstämmer
            i stort sett med arbetslivets krav på generella kunskaper hos
            dem som man vill anställa.
          </note>
          <note>
            I samband med detta vill jag uttrycka min stora tillfredsställelse
            över att vi nu får en yrkeshögskoleexamen för kortare utbildningar
            på 40-60 poäng.
          </note>
          <note>
            Från mitt hemlän vet jag att det finns ett stort behov av sådana
            utbildningar, särskilt inom vårdområdet.
          </note>
          <note>
            De här nya högskoleutbildningarna inom andra områden än de som
            YTH har kunnat tillgodose ger gymnasieelever från de mer yrkesorienterade
            programmen äntligen en naturlig väg in i högskolan.
          </note>
          <note>
            Den politiska ambitionen att ca 50 % av en årskull ska beredas
            plats inom den högre utbildningen innan man fyllt 25 år i kombination
            med önskan om en bredare social och etnisk bas för rekrytering
            ställer stora krav på pedagogisk förnyelse och studievägledning.
            Lärarnas pedagogiska, didaktiska och metodiska kunskaper är av
            avgörande betydelse. Medräknat de satsningar som görs i Lund,
            Linköping och Trollhättan/Uddevalla avsätts nu faktiskt hela 18
            miljoner till kompetensutveckling av olika slag.
          </note>
          <note>
            Helt nyligen kom undersökningen STUDS 2000.
          </note>
          <note>
            Av den, och även av erfarenhet, vet vi att studenterna redan
            nu är en väldigt heterogent sammansatt grupp.
          </note>
          <note>
            Det gäller t.o.m. studenter på samma utbildning. De har varierande
            erfarenheter och bakgrund, och de använder systemet på olika sätt
            för att nå sina studiemål.
          </note>
          <note>
            Jag kan göra ett försök till sammanfattning av studenternas kritik
            i två punkter enligt STUDS 2000.
          </note>
          <note>
            Man säger ungefär så här:
          </note>
          <note>
            För det första lever lärarna inte upp till vad de själva lär
            ut om att vara kreativ, kritiskt tänkande och beredd till omprövning.
            Högskolevärlden ger ibland dubbla budskap: Kritisera gärna, men
            inte för mycket! Tänk själv, men gör det inom ramarna!
          </note>
          <note>
            För det andra tar lärarna inte tillräcklig hänsyn till studenterna
            och deras situation. Man engagerar sig inte i undervisningen,
            och man slarvar med information och service.
          </note>
          <note>
            Den stora variationen i studenternas vardagssituation gör, tror
            jag, att man i framtiden måste ta betydligt större hänsyn till
            den enskildes situation i undervisningen, i planeringen och i
            fråga om de system och regler som sätter ramarna för verksamheten.
            Det krävs faktiskt också att man omprövar enhetligheten och att
            ökad hänsyn tas till individen och till hans eller hennes specifika
            situation. Det menar jag kommer att göra systemet rättvisare i
            en vidare mening.
          </note>
          <note>
            Det är viktigt att forskningspolitiken utformas med respekt för
            det fria sökandet efter kunskap, de inomvetenskapliga bedömningarna
            och samhällets behov och prioriteringar. Självklart ska regering
            och riksdag kunna ta initiativ till att vissa forskningsområden
            prioriteras. Däremot ska statsmakterna inte formulera de konkreta
            forskningsfrågorna. Uppdrag till forskare från regeringens sida
            får inte vara så specifika till sin karaktär som de varit i kommissioner,
            t.ex. Säkerhetstjänstkommissionen, och i program som det om Sveriges
            förhållande till nazismen.
          </note>
          <note>
            Den typen av uppdrag kan äventyra forskningens legitimitet och
            undergräva förtroendet för forskarsamhället.
          </note>
          <note>
            Vi menar att det är dags att grundligt tänka igenom gränsdragningen
            mellan vetenskap och politik och föreslår därför att Vetenskapsrådets
            ämnesråd får i uppdrag att diskutera gränsdragningen och att fastställa
            riktlinjer för dem.
          </note>
          <note>
            Därmed yrkar jag bifall till Vänsterpartiets reservation nr 9
            under punkterna 64 och 65.
          </note>
          <note>
            Att kvalitetssäkringen av verksamheten är viktig på alla nivåer
            inom högskolan tror jag att alla partier är överens om. Men vad
            vi inte är överens om är hur det ska göras så att det blir på
            ett effektivt sätt. Vi menar att det inom forskningen traditionellt
            finns ett väl fungerande bedömnings- och utvärderingssystem.
          </note>
          <note>
            Ett grundläggande kvalitetskriterium är att vetenskapliga resultat
            publiceras och att publiceringen föregås av en kritisk s.k. peer
            review-process ofta utförd av internationella experter inom ämnesområdet.
            De flesta forskare finansierar ju också sin verksamhet genom externa
            anslag som ofta beviljas i hård nationell, europeisk eller internationell
            konkurrens efter noggrann sakkunnighetsgranskning.
          </note>
          <note>
            Det akademiska tjänstetillsättningssystemet omfattar dessutom
            ofta en noggrann kvalitetsgranskning när det gäller forskningsmeriter.
            Men när det gäller att mäta den övergripande kvaliteten inom universiteten
            är det mera problematiskt, inte minst inom grundutbildningen.
          </note>
          <note>
            Fakulteterna och institutionerna måste hantera studenternas kursutvärderingar
            på ett bättre och mer systematiskt sätt än hittills. Inte minst
            med tanke på den breddade rekryteringen är det viktigt att universiteten
            och högskolorna engagerar sig i det utvärderingsarbete som Högskoleverket
            initierat och där man särskilt tar fasta på sådana aspekter som
            social och etnisk snedrekrytering, jämställdhet och studentinflytande.
          </note>
          <note>
            Vidare förutsätter vi att studentkårerna i framtiden i högre
            grad använder sig av sin rätt att i anslutning till årsredovisningen
            lämna en redogörelse för sin syn på lärosätets utveckling och
            resultat.
          </note>
          <note>
            Därmed, fru talman, yrkar jag bifall även till utbildningsutskottets
            förslag i betänkandena 4 och 5. Vi står också bakom de delar som
            inte berörs av vår reservation när det gäller utbildningsutskottets
            betänkande 1.
          </note>
          <note type="speaker">
            Anf. 3 PER BILL (m) replik:
          </note>
          <note>
            Fru talman! Vi har inte så gott om tid i dag.
          </note>
          <note>
            Många väntar på att få komma hem. Därför kommer jag att ha få
            och korta repliker.
          </note>
          <note>
            Vi är alla överens om att det behövs en bredare rekrytering till
            universitet och högskolor. Men är det inte också en viktig faktor
            att se till att det för den undersköterska som vidareutbildar
            sig till sjuksköterska eller för den gymnasieingenjör som vidareutbildar
            sig till civilingenjör faktiskt lönar sig att göra en så stor
            investering och dra på sig sådana lån? Det gäller alltså att vi
            faktiskt ser till att skattesystemet och lönerna är sådana att
            det rent ekonomiskt lönar sig att skaffa sig en högre utbildning.
          </note>
          <note type="speaker">
            Anf. 4 BRITT-MARIE DANESTIG (v) replik:
          </note>
          <note>
            Fru talman! Vi - regering, riksdag och stat - bidrar, menar jag,
            genom att ha skapat ett internationellt sett mycket generöst studiestödssystem.
          </note>
          <note>
            Där ger vi människor möjligheter att hela tiden förkovra sig,
            utveckla sig och komplettera sina utbildningar.
          </note>
          <note>
            När det gäller lönefrågan vet vi att det för de flesta även ekonomiskt
            är lönsamt att utbilda sig. För alla är det inte den huvudsakliga
            drivkraften, utan det är att få mer spännande och intressanta
            arbetsuppgifter. Det har också ett egenvärde att utveckla sig
            och sina kunskaper. Det tror jag gäller speciellt för många ungdomar.
            Jag tror inte att de är riktigt fullt så materialistiska som Per
            Bill tycks tro.
          </note>
          <note type="speaker">
            Anf. 5 YVONNE ANDERSSON (kd):
          </note>
          <note>
            Fru talman! Högskolan är en mycket omfattande och komplex verksamhet.
            Den statliga högskolan omfattar 13 universitet och 23 högskolor.
            Det finns ungefär 350 000 studenter och 50 000 anställda. Den
            ekonomiska omslutningen är över 40 miljarder kronor, en icke oväsentlig
            del av statens budget. Det finns en rad invändningar att anföra
            mot regeringens utbildningspolitik, men i detta anförande avser
            jag att begränsa mig till tre frågor. Det är balansen mellan olika
            kunskapsområden, decentralisering av högskolans verksamhet och
            frågan om att säkra kvaliteten på högre utbildning och forskning.
          </note>
          <note>
            Först yrkar jag bifall till samtliga reservationer som vårt parti
            står bakom i de båda betänkandena, och för tids vinnande yrkar
            jag bifall till reservation 4
          </note>
          <note>
            under punkt 19 i UbU1 och reservation 2 under punkt
          </note>
          <note>
            2 i UbU5.
          </note>
          <note>
            Fru talman! Den högre utbildningen och forskningen har stora
            förväntningar på sig att påverka ekonomisk tillväxt och sysselsättning.
            Det finns dock egentligen inget entydigt vetenskapligt underlag
            som verifierar högskolans möjligheter till detta, vilket vore
            önskvärt. Däremot kan man verifiera genom historiska analyser
            att en medvetenhet om de djupare mänskliga frågorna, dvs. humaniora
            i vid bemärkelse, höjer en kultur och människors välstånd och
            därmed också bidrar till samhällets utveckling. Det är därför
            högst väsentligt att inte sätta teknisknaturvetenskaplig verksamhet
            mot humanistisksamhällsvetenskaplig. I stället bör dessa områden
            få balanseras och samverka med varandra.
          </note>
          <note>
            Högskolan ska självklart bistå samhället med teknisk kunskap,
            men tekniken ska vara människan till tjänst. Därför behövs det
            en kunskapsbas som blir ett slags resonansbotten för de värderingar
            och det förhållningssätt som vi möter den tekniska utvecklingen
            med.
          </note>
          <note>
            Kristdemokraterna tycker att det är bra att regeringen höjer
            anslagen per capita till humaniora. Men vi ska komma ihåg att
            det i realiteten inte tillförs några medel till detta område.
            Det läggs tillbaka ungefär hälften av det som tidigare beskurits
            området, inte ens hälften. Urholkningen de senaste åren ligger
            på 20 % enligt flera oberoende källor, och de 7 %
          </note>
          <note>
            som nu tillförs är drygt en tredjedel.
          </note>
          <note>
            Fru talman! I själva verket har regeringen därmed erkänt sitt
            misstag, nämligen att svenska ungdomar inte enbart vill ha teknik,
            de vill också ha humaniora.
          </note>
          <note>
            Regeringen tvingades medge att lärosätena skulle få omfördela
            platser. Flera hade tomma platser till naturvetenskaplig-teknisk
            utbildning och samtidigt köer till humanistiska utbildningsvägar.
            Äntligen insåg vår utbildningsminister att ungdomars livsval inte
            styrs av lediga platser. Vi kristdemokrater tilltror ungdomar
            att vara med och skapa sitt samhälle. Vi vill därför att sökbilden
            till olika lärosäten och deras utbildningsutbud ska få avgöra
            vilka utbildningsplatser som ska finnas redan från början. Man
            ska inte behöva gå omvägen genom omfördelning, som nu sker. Detta
            handlar djupast om respekten för människors rätt att bestämma
            över sina egna liv.
          </note>
          <note>
            Kristdemokraterna hoppas att denna läxa skulle öppna regeringens
            ögon för att centralstyrning aldrig kan ge högskolans verksamhet
            den kraft som vårt samhälle behöver. Egentligen genomfördes genom
          </note>
          <note>
            1993 års beslut om ett system för en mål- och resultatstyrning
            som innebär att statsmakterna ska svara för övergripande utbildningspolitiska
            överväganden.
          </note>
          <note>
            Det enskilda lärosätet ska inom givna ramar svara för verksamheten.
          </note>
          <note>
            Detta system försöker Östros på olika sätt urholka genom alltfler
            pekpinnar och öronmärkningar. Ett exempel som tveklöst bör nämnas
            och som rör mitt hemuniversitet, Linköpings universitet, är organisationen
            av lärarutbildningen, som tvingar ett lärosäte till allt högre
            administrationskostnader. Regeringens forskarskolor som styr forskarutbildningen
            är ett annat. Orimliga krav på redovisningar och återrapporteringar
            är det tredje - nu senast förslaget om rekryteringsrapporter.
            Denna klåfingrighet kommer inte att fungera. Det vet vi redan
            från början, och om några år blir det backning igen. I stället
            bör Östros gå motsatt väg. Öppna upp mer för enskilda lärosäten.
          </note>
          <note>
            Myndighetsförklara våra myndigheter att sköta sina verksamheter.
            Det skulle alla parter vinna på.
          </note>
          <note>
            Fru talman! Landet består av runt 9 miljoner invånare med totalt
            36 lärosäten som är statliga och tre som inte är det. Att erbjuda
            hög kvalitet på så kvalificerade områden som högre utbildning
            och forskning kräver resurser. Varje forskningsinstitution behöver
            dessutom ha en s.k. kritisk massa för att visa goda resultat.
            Långsiktigt kommer inte statens anslag att räcka om vi ska hålla
            en god internationell standard på den högre utbildningen och ligga
            i kunskapsfronten inom forskningen.
          </note>
          <note>
            Därför har Kristdemokraterna föreslagit att lärosätena ska få
            ta betalt för utbildning till studenter utanför EU-området, ett
            förslag som den statliga utredningen Advantage Sweden har anvisat.
            Liksom andra nationer som Storbritannien, USA, Australien m.fl.
            anser vi att detta skulle bidra till att höja kvaliteten. Genom
            att följa förslaget om att sälja utbildning till studenter från
            icke EU-anslutna länder kan lärosätena få in resurser för att
            stärka kvaliteten men också få inflöde från andra kulturer i ökad
            utsträckning och ge möjligheter för svenska studenter att delta
            i internationella nätverk på ett helt annat sätt.
          </note>
          <note>
            Allt detta höjer kvaliteten på våra lärosäten.
          </note>
          <note>
            Östros säger nej till att ta betalt och tycks inte förstå han
            därmed förhindrar en kvalitetshöjning i alla dessa delar. De gamla
            ideologiska doktrinerna får som tur är stryka på foten när det
            gäller holdingbolag.
          </note>
          <note>
            Då blir det tillåtet att sälja så snart ett företag står bakom,
            men för de utsatta ungdomar i andra länder som inte har något
            företag att få sin utbildning genom och att ansluta sig till kommer
            inte i fråga att få den chansen.
          </note>
          <note>
            Med anledning av denna fråga är det dags att kräva intellektuell
            hederlighet av Thomas Östros, som felaktigt placerat mig och Kristdemokraterna
            i ett fack där vi skulle vilja ta betalt av svenska studenter.
          </note>
          <note>
            Man ska inte göra det lätt för sig genom att beskylla andra för
            att tycka det de inte tycker. Om Thomas
          </note>
          <note>
            Östros vill diskutera avgiftsfrågan generellt så har han avgiftsförespråkare
            i det egna partiet att debattera med. Han ska dock icke tilldela
            mig och Kristdemokraterna åsikter som vi inte framfört.
          </note>
          <note>
            Samtidigt måste jag få tacka vår minister Thomas
          </note>
          <note>
            Östros för att han har förberett vägen för mig att få inlägg
            i ett stort antal tidningar som jag annars säkerligen inte skulle
            ha fått. Läsarna har förstått min ståndpunkt, som för övrigt delas
            av Universitets- och högskoleförbundet, men många har undrat varför
          </note>
          <note>
            Östros satsar så mycket energi på denna fråga.
          </note>
          <note>
            Kristdemokraterna värnar om kvaliteten i högskolan; universiteten
            ska vara universitet i dess djupare mening. Vi kan inte acceptera
            en utbyggnad av högskolan på bekostnad av kvaliteten. Vi vill
            att alla i princip ska ha tillträde till högskolan som har möjlighet
            att tillgodogöra sig utbildningen. Därför säger vi ja till regeringens
            förslag om collegeutbildning. Dock får varken den eller basåret
            eller någon annan satsning innebära en gymnasifiering av universiteten.
            För dem som har svårt att tillgodogöra sig den akademiska högskolan
            ska en yrkeshögskola erbjudas.
          </note>
          <note>
            Då vill jag direkt rikta en information till Vänsterpartiets
            Britt-Marie Danestig, som nyss menade att vi sänker kraven på
            högskolan. Nej, men vi talar om att vi ska kunna ha en högskola
            också inom de icketeoretiska områdena, nämligen inom yrkena. Jag
            har stor och full respekt för att den kvalifikationsnivå som kan
            finnas på den praktiska yrkeskunskapen mycket väl ska kunna motsvara
            en högskola. Det är bara det att det är en annan typ av högskola,
            och den har ingenting med den akademiska högskolan att göra. Detta
            är ett alternativ som vi vill erbjuda alla de ungdomar som inte
            faller inom de 50 % som Vänsterpartiet, Socialdemokraterna och
            Miljöpartiet vill ha in i högskolan. För de ungdomarna presenterar
            ju inte majoritetspartiet någon som helst lösning. Men det har
            ingenting att göra med att sänka kvaliteten på högskolan.
          </note>
          <note>
            Yrkeshögskolan ska vara grundad på i första hand beprövad erfarenhet,
            och den ska ta vara på människors förmåga att utveckla den praktiska
            kunskapen.
          </note>
          <note>
            Vi vill att varje människa ska ha en chans att förkovra sig utifrån
            sina olika begåvningar och intressen.
          </note>
          <note>
            Att säkra kvaliteten på högskolan innebär att konkreta åtgärder
            måste vidtas nu. Det gäller lärarförsörjningen, som är krisartad,
            det gäller studenternas villkor och det gäller grundanslag till
            fakulteterna.
          </note>
          <note>
            Östros har över huvud taget inte presenterat någon lösning på
            lärarkrisen. Enligt SULF:s senaste rapporter är det 35 % av lärarna
            som pensioneras fram till år 2010, samtidigt som studentantalet
            ökar och näringslivet har brist på doktorerad arbetskraft - en
            andragradsekvation som kräver tillförlitliga antaganden.
          </note>
          <note>
            Studenternas villkor presenteras i propositionen
          </note>
          <note>
            Likabehandling av studenter i högskolan, men där behandlas inte
            alla studenter lika. Jag har fortfarande inte fått något godtagbart
            svar på frågan varför basårsstudenter, collegestudenter och studenter
            vid fristående lärosäten som Handels och Chalmers inte ska ha
            samma skydd som övriga studenter.
          </note>
          <note>
            När det gäller grundanslaget till fakulteterna är de så utarmade
            att de inte ens räcker till egenanslaget för ett EU-projekt, ännu
            mindre till någon egen forskning. Detta är skrämmande tecken på
            centralstyrning.
          </note>
          <note>
            Jag ställer mig helt bakom det som Per Bill uttalade om denna
            kris med att grundanslagen inte finns på fakulteterna.
          </note>
          <note>
            Här vill Kristdemokraterna ha ökade medel till fakulteterna och
            se till att också vi får ökade möjligheter att ta vår del av de
            EU-anslag som finns till forskning.
          </note>
          <note>
            Fru talman! Jag har här tagit upp tre områden som innehåller
            en rad väsentliga problem som måste lösas omgående om Sverige
            ska vara med på den globala marknaden som framgångsrik kunskapsnation
            och vara en god resurs för ökad tillväxt och välfärd i samhället.
            För det första är det behovet av balans mellan naturvetenskap
            och teknik å ena sidan och humaniora och samhällsvetenskap å andra
            sidan. För det andra är det behovet av att myndigförklara varje
            högskolemyndighet enligt 1993 års beslut. För det tredje är det
            att i förekommande fall prioritera god kvalitet framför stor kvantitet.
          </note>
          <note>
            När det gäller samtliga dessa frågor finns det goda lösningar.
            En del presenteras av oss i oppositionen, och de flesta finns
            i huvudet på våra rektorer och ledare på högskolorna. Men de tas
            inte till vara.
          </note>
          <note>
            Det är allvarligt när man som utbildningspolitiker frågar en
            universitetsrektor varför han eller hon inte agerar till förmån
            för det som styrelsen och de själva upplever ska vara bäst för
            verksamheten och får till svar att "man biter inte den hand som
            föder".
          </note>
          <note>
            Sverige behöver en utbildningsminister som, i stället för att
            enbart säga nej till goda lösningar på de problem som dagens högskola
            har, tar vara på de lösningar som finns och som myndighetscheferna
            själva presenterar. Våra högskolor är fulla av klokt folk som
            har förstånd nog att styra sin verksamhet och se högskolans roll
            i tiden.
          </note>
          <note type="speaker">
            Anf. 6 BRITT-MARIE DANESTIG (v) replik:
          </note>
          <note>
            Fru talman! Kristdemokraterna vill skapa en yrkeshögskola. Till
            den yrkeshögskolan ska man kunna söka sig utan att ha grundläggande
            högskolebehörighet. Är inte det att devalvera högskolebegreppet
            och att sänka kvaliteten?
          </note>
          <note>
            Jag skulle vilja fråga Yvonne Andersson: Vilken typ av utbildningar
            har Yvonne Andersson tänkt sig att den här yrkeshögskolan ska
            kunna ge?
          </note>
          <note>
            Yvonne Andersson har sagt så här i en tidningsartikel: Den här
            yrkeshögskolan ska vara till för de gymnasieelever som inte orkar
            fullfölja sin gymnasieutbildning. Med det individualiserar Yvonne
            Andersson problemen och ser det enbart som ett problem hos den
            enskilda individen, i stället för att fråga sig vad vi kan göra
            för att förbättra gymnasieskolan så att flera ungdomar känner
            sig stimulerade, lämnar gymnasieskolan med goda betyg och också
            är motiverade för fortsatta studier.
          </note>
          <note>
            Jag tycker att Yvonne Andersson har ett väldigt omodernt sätt
            att se på praktik och teori. Sanningen är ju att teorin alltid
            är förankrad i en praktisk verklighet.
          </note>
          <note type="speaker">
            Anf. 7 YVONNE ANDERSSON (kd) replik:
          </note>
          <note>
            Fru talman! Jag är bekymrad över att Vänsterpartiet, som i många
            sammanhang vill visa en bild av sig själv som arbetarparti, så
            till den grad negligerar den kunskap som i huvudsak består av
            praktisk kunskap men också är knuten till teorin.
          </note>
          <note>
            Vad vi vill ha, om jag ska försöka vara konkret, är en praktisk
            kunskap som uppvärderas redan i grundskolan, en gymnasieskola
            som har yrkesförberedande linjer som gärna avslutas med ett gesällprov
            i ett ämne, där en högskolebehörighet finns till en yrkeshögskola
            som dock inte ser lika ut som den som leder direkt till ett universitet
            av mer akademisk typ.
          </note>
          <note>
            Det här handlar om att i djupare mening ha respekt för att människor
            har olika begåvning och läggning. Därför ska vi kunna ha en väg
            för dem som har mer fallenhet för den praktiska kunskapen. Vi
            vet att väldigt många i dag lär sig det teoretiska efter att ha
            jobbat mycket mer praktiskt än vad man har möjlighet att göra
            på gymnasiet i dag. Men vi har svårt att utveckla den praktiska
            yrkeskunskapen automatiskt för att man har mycket teori.
          </note>
          <note>
            Vi vill ge erbjudandet till var och en att få nå den kvalificerade
            nivå på en kunskap, oavsett om den är praktisk eller teoretisk.
            Då kanske den allmänna grundläggande högskolebehörighet som finns
            till universitetet inte är den mest lämpliga till en yrkeshögskola.
          </note>
          <note type="speaker">
            Anf. 8 BRITT-MARIE DANESTIG (v) replik:
          </note>
          <note>
            Fru talman! Vad Yvonne Andersson vill är att få fram en praktiker.
            Jag vill påminna Yvonne Andersson om att på universitet och högskolor
            finns mängder av olika yrkesutbildningar i dag.
          </note>
          <note>
            Idealet är naturligtvis den reflekterande praktikern, som kan
            hämta inspiration och kunskap både från teorin och praktiken.
            Det är något vi borde försöka nå, i stället för att trivialisera
            kunskapen, som
          </note>
          <note>
            Yvonne Andersson vill göra.
          </note>
          <note>
            Jag tycker att det är tråkigt att höra Yvonne Andersson prata
            om arbetarungdomar på ett som jag tycker mycket fördomsfullt sätt.
            Arbetarungdomar är kapabla, precis som alla andra ungdomar. Men
            det är ett svek att inte fordra någonting av dem och att inte
            uppmuntra dem till att skaffa sig sådana kunskaper att de kan
            konkurrera i arbetslivet och göra sin röst hörd som medborgare
            i en demokrati. Det är kanske det viktigaste. Vi vill inte ha
            stora grupper av människor som tystnar i det politiska samtalet.
          </note>
          <note type="speaker">
            Anf. 9 YVONNE ANDERSSON (kd) replik:
          </note>
          <note>
            Fru talman! Det är en alldeles absurd debatt. Det har med grundläggande
            värderingar att göra. Det jag är skrämd över är att Vänsterpartiet
            visar en sådan attityd till dem som i ett visst skede av sitt
            liv inte är beredda att gå vidare till högskolan.
          </note>
          <note>
            Fortfarande tycker jag att det är märkligt att
          </note>
          <note>
            Vänsterpartiet inte erbjuder någon väg för de 20 %
          </note>
          <note>
            som inte har fullständiga avgångsbetyg efter gymnasiet och kanske
            inte orkar med studier just då. Vart ska de ta vägen? Så lätt
            är det inte att få arbete direkt efter gymnasiet för ungdomar
            i dag.
          </note>
          <note>
            Vi vill ge dem möjlighet till en kvalificerad yrkesutbildning
            efter de yrkesförberedande linjerna. Det tycker jag inte är märkligt.
            Tvärtom värderar kristdemokraterna det faktum att det finns människor
            med olika kunskaper i vårt samhälle mycket högt. Vi tror att det
            behövs människor som har olika yrken och olika möjligheter att
            ta sig fram. Alla behöver inte vara akademiker.
          </note>
          <note type="speaker">
            Anf. 10 SOFIA JONSSON (c):
          </note>
          <note>
            Fru talman! Jag tänkte under mina minuter först diskutera resursfördelningen
            och sedan kommentera delar av propositionen Den öppna högskolan.
          </note>
          <note>
            Centerpartiet vill skapa ett decentraliserat kunskapssamhälle.
            Det innebär att utbildningen ska nå hela folket. Den ska nå ut
            i hela landet. Utbildning ska kunna ske under hela livet.
          </note>
          <note>
            Genom att satsa på högskolor i hela landet och på distansutbildningen
            kan den sociala och geografiska snedrekryteringen motverkas kraftigt.
            Utbildningen måste också formas efter studenternas önskemål och
            inte efter hur systemen var uppbyggda tidigare.
          </note>
          <note>
            Den kvantitativa utbyggnad man gjort av högskolorna och universiteten
            har varit väldigt bra. Centerpartiet var också drivande i den
            reformen. Men man måste följa upp och undersöka vad som krävs
            nu.
          </note>
          <note>
            Det som krävs är att vi ökar resurserna till landets högskolor
            och universitet och att vi ser till att kvaliteten blir bättre,
            till gagn för blivande och nuvarande studenter.
          </note>
          <note>
            Tyvärr har trygghetssystemen inte förändrats i takt med att högskolan
            har byggts ut och nya grupper har kommit in. Studenterna utesluts
            i princip ur trygghetssystemen eftersom de inte arbetar och t.ex.
          </note>
          <note>
            saknar sjukpenninggrundande inkomst. Otrygga ekonomiska förutsättningar
            innebär negativa konsekvenser för enskilda studenter, men det
            hindrar oss också att nå målet om en minskad snedrekrytering och
            en ökad mångfald i högskolan.
          </note>
          <note>
            Kvaliteten på högskolan och universiteten är beroende av att
            det finns tillräckliga resurser för utbildning och forskning.
            Centerpartiet vill decentralisera och stärka den fria forskningen.
            Vi vill ha en stark grundforskning. Vi vill ge större resurser
            direkt till forskare och lärosäten, men de ska inte, som regeringen
            vill, vara villkorade. Dagens forskningsfinansieringssystem bör
            därför förändras, så att man säkrar den akademiska friheten och
            forskarnas möjligheter.
          </note>
          <note>
            De fasta forskningsresurserna är en förutsättning för att man
            genom att eftersträva hög kvalitet ska kunna konkurrerar om de
            rörliga medlen. Under ett par decennier har fördelningen mellan
            de två anslagsformerna stadigt förskjutits, till de fasta resursernas
            nackdel. Det är viktigt att trenden bryts och att de fasta forskningsresurserna
            ökar. Givetvis gäller detta för samtliga högskolor och de nya
            universiteten, som måste ges möjlighet att bygga upp konkurrenskraftiga
            forskningsmiljöer inom något eller några områden.
          </note>
          <note>
            Att ge större, ej villkorade, resurser direkt till forskare och
            lärosäten är ett av de viktigaste sätten att öka omfattningen
            av den forskarstyrda forskningen, och därmed öka den akademiska
            friheten.
          </note>
          <note>
            Vi i Centerpartiet har satsat stort på högskolorna och forskningen.
            Vi har lagt stora resurser på att stärka dessa områden och ge
            högskolorna runtom i landet möjlighet att skapa bra kvalitet.
          </note>
          <note>
            Regeringen väljer att gå en annan väg. Man centraliserar i stället
            resurserna och besluten mer. Vad händer då? Jo, universitetens
            och högskolornas frihet minskar. Det är väldigt konstigt med tanke
            på att utbildningsminister Thomas Östros ett antal gånger har
            sagt att man ska öka resurserna och att friheten ska öka för högskolorna
            och forskarna. Det finns en stark motsättning här. Frågan är:
            När kommer vändningen? Det räcker inte med ord, utan det måste
            visa sig också i siffrorna.
          </note>
          <note>
            Fru talman! I propositionen Den öppna högskolan presenterade
            regeringen en rad förslag för att bredda rekryteringen till den
            högre utbildningen, stärka högskolornas roll i ett livslångt lärande
            och förändra distansutbildningen.
          </note>
          <note>
            Jag tycker att det var väldigt bra att propositionen kom. Den
            var välkommen. Tyvärr har man inte nått ända fram. Man ger ingen
            överblickbar helhetsbild, och man förverkligar inte tanken om
            den öppna högskolan.
          </note>
          <note>
            Trots återkommande förslag och påtryckningar från Centerpartiet
            har ingenting egentligen hänt. Vi har sagt att vi måste ha en
            helhetssyn när det gäller studenternas sociala situation. En viktig
            utgångspunkt har varit vårt krav om en studiesocial utredning,
            som nu äntligen kommer till stånd. Regeringen har till slut, efter
            alla påtryckningar, tagit studenternas situation på allvar. Eftersom
            det gick så fort att fatta beslut hoppas jag att utredningen snabbt
            kommer till stånd och kan börja sitt arbete, så att utvecklingen
            säkras för studenterna.
          </note>
          <note>
            Orsakerna till snedrekrytering kan vara många.
          </note>
          <note>
            Till vissa utbildningar råder det en snedrekrytering avseende
            ålder och kön, till andra avseende social bakgrund. Dessutom bidrar
            geografisk och etnisk bakgrund och funktionshinder till snedrekryteringen.
          </note>
          <note>
            Men den viktigaste enskilda faktorn för den sociala snedrekryteringen
            är studiefinansieringssystemet.
          </note>
          <note>
            Här har Centerpartiet gått fram med ett eget förslag om en 50-50-princip
            - 50 % bidrag och 50 %
          </note>
          <note>
            lån. Det är ett viktigt steg mot att öppna högskolan för alla.
          </note>
          <note>
            Ett annat sätt att öppna högskolan kan vara förberedande kurser
            av olika slag. Vi har under de senaste åren hört att högskolor
            och lärosäten har sagt att det finns möjlighet att läsa en förberedande
            kurs eller ett förberedande år, vilket är jättebra.
          </note>
          <note>
            Regeringen har också i propositionen lagt fram förslag om en
            s.k. collegeutbildning, vilket är ett bra steg. Men vi bör undersöka
            vad det egentligen innebär.
          </note>
          <note>
            Man säger att det ska finnas möjlighet att anordna collegeutbildning,
            men man ger inga resurser till utvecklingen. Man säger att resurserna
            ska tas ur befintliga medel. Det är bra, men vad händer då? Jo,
            då dras andra möjligheter tillbaka. Regeringen gör så här i stället
            för att verkligen satsa.
          </note>
          <note>
            Jag tycker också att detaljerna kring collegeutbildningen är
            väldigt otydliga. Det måste vara oerhört tydligt vilket värde
            utbildningen har. Det gäller t.ex.
          </note>
          <note>
            frågan om studenterna ska kunna tillgodoräkna sig poäng. Det
            får inte heller vara så att utbildningen överlappar andra utbildningar.
            Valideringen måste vara klar och tydlig. Studenterna måste veta
            vad de får, eftersom de lägger ned både tid och pengar i form
            av studiemedel.
          </note>
          <note>
            Fru talman! Ytterligare ett sätt att minska den sociala snedrekryteringen
            är att förändra antagningsreglerna. Det är viktigt att öppna högskolan
            för alla, oavsett ålder och kön.
          </note>
          <note>
            Vi kan tänka oss att man kan få tillgodoräkna sig arbetslivserfarenhet,
            även om man arbetat i mindre än fem år. Antagning kan ske med
            lämplighetsprov. Vi kan pröva ett system med viktning av betyg.
            Det är några sätt.
          </note>
          <note>
            Därför tycker jag att förslaget om en frikvot är bra. Det förändrar
            antagningsmöjligheterna och är ett steg mot decentralisering för
            högskolorna.
          </note>
          <note>
            Det är också viktigt att man har bra instrument, så att det blir
            ett rättssäkert antagningssystem som inte ger utrymme för godtycke.
          </note>
          <note>
            Många invandrare i Sverige har en eftergymnasial utbildning.
            Man kan i dag få den utbildningen översatt till motsvarande svensk
            eller internationell standard. Problemet kvarstår för många som
            har svårigheter att komma in på arbetsmarknaden, dels för att
            de saknar kontakter, dels för att de saknar praktik.
          </note>
          <note>
            Det måste då finnas möjligheter att få kompletterande utbildningar
            så att man blir en stark kraft på arbetsmarknaden. Det är ju möjligt
            med förslaget, men det måste också kunna erbjudas en kvalificerad
            språkundervisning i svenska och i fackspråk. Det är ett oerhört
            viktigt steg för att man ska kunna komma in på arbetsmarknaden.
          </note>
          <note>
            Fru talman! När vi ökar antalet studenter på våra högskolor runtom
            i landet och när vi öppnar för många nya grupper att komma in,
            vilket är jättebra, krävs det att studenterna har ett ställe att
            bo på där de kan känna sig trygga. Men bristen på studentbostäder
            är enorm på vissa ställen. Där får man hyra i andra, tredje, fjärde,
            femte hand eller kanske ta en vanlig lägenhet som kostar ett par
            tusen kronor extra i månaden. Det bidrar också till den sociala
            snedrekryteringen. Regeringen har tyvärr inte gett något besked
            om hur man tänker lösa det här problemet eller hur man med det
            tillfälliga investeringsstöd som finns tänker bygga studentbostäder
            fram till 2002.
          </note>
          <note>
            Vi har varit väldigt kritiska till regeringens famlande fram
            och tillbaka med investeringsbidraget. Det bästa staten kan göra
            är ju att säga: Titta, här har vi ett långsiktigt investeringsbidrag;
            vi har en långsiktig idé om hur vi vill bygga och få till fler
            studentbostäder! Men detta har man inte gett något besked om.
          </note>
          <note>
            Jag hoppas att vi kan få det här i dag.
          </note>
          <note>
            Om man ger ett besked kring detta har ju staten också en möjlighet
            att föra samtal och kräva att man, på de orter där högskolorna
            finns, får möjligheter till en planering - det gäller också studentbostadsföretagen.
            Då kan man ju också ställa krav på den sidan.
          </note>
          <note>
            Fru talman! Det är ett par som har tagit upp lärarbristen tidigare,
            och den är väldigt stor på landets högskolor. Enligt Högskoleverket
            har antalet studenter per lärare under 90-talet ökat med 44 %,
            och studenternas kontakter med lärare har minskat drastiskt.
          </note>
          <note>
            Det finns kurser där studenterna får träffa lärare enbart tre
            timmar per vecka. Det är ju synd och skam, eftersom kvaliteten
            urholkas kraftigt. Den akademiska kvaliteten är ju beroende av
            vetenskapligt och pedagogiskt skickliga lärare. Utbildningsministern
            har själv sagt i flera debatter att det här är oerhört viktigt,
            att han ska ta krafttag och se till att vi får fler lärare på
            landets högskolor och universitet. Än har vi inte sett några resultat.
            Vad tänker utbildningsministern göra för att lärartätheten på
            landets högskolor och universitet ska öka?
          </note>
          <note>
            Fru talman! Centerpartiet värnar om distansutbildningen. Den
            spelar en oerhört viktig roll med tanke på det livslånga lärandet,
            med tanke på möjligheterna för människor att oavsett var de bor
            och oavsett bakgrund få en vidareutbildning. Centerpartiet satsar
            40 miljoner för att stärka det nya institutet, för att stärka
            distansutbildningen, i en första omgång.
          </note>
          <note>
            Avslutningsvis vill jag yrka bifall till reservation 2
          </note>
          <note>
            under punkt 14 i utbildningsutskottets betänkande nr
          </note>
          <note>
            4, Högskolan.
          </note>
          <note type="speaker">
            Anf. 11 BRITT-MARIE DANESTIG (v) replik:
          </note>
          <note>
            Fru talman! Jag har en fråga till Sofia Jonsson.
          </note>
          <note>
            Även om tanken är absurd undrar jag hur ni, om de borgerliga
            partierna efter valet skulle få möjlighet att bilda regering,
            ska klara av att komma överens om en utbildningspolitik som fungerar.
            Är inte Sofia
          </note>
          <note>
            Jonsson oroad över det? Det gäller möjligheterna att samarbeta
            med partier som har helt olika utgångspunkter.
          </note>
          <note>
            Jag tänker på nätuniversitetet och på satsningar på distansutbildningen.
            Jag tänker över huvud taget på decentraliseringstanken när det
            gäller de mindre och medelstora nya högskolorna, till skillnad
            från Moderaternas och Folkpartiets centralism och elitism. Jag
            tänker på satsningarna när det gäller grundutbildningen, på Moderaternas
            stora satsningar och på Kristdemokraternas besparingar eller nedskärningar
            på 600
          </note>
          <note>
            miljoner - jag skulle vilja säga att det är 660 miljoner därför
            att man har ett förslag om en inkomst som är totalt orealistisk
            när det gäller försäljning av utbildningsplatser. Och så är det
            Centerpartiet som ligger någonstans mittemellan, väldigt nära
            den nuvarande majoritetens förslag.
          </note>
          <note>
            Hur ska ni kunna få ihop en fungerande utbildningspolitik?
          </note>
          <note type="speaker">
            Anf. 12 SOFIA JONSSON (c) replik:
          </note>
          <note>
            Fru talman! Det oroar mig inte särskilt mycket,
          </note>
          <note>
            Britt-Marie Danestig. Däremot oroar det mig om vi har kvar den
            regering och de samarbetspartner som finns i dag.
          </note>
          <note>
            Tänk bara på vad Britt-Marie Danestig sade i sitt tidigare inlägg!
            Hon sade att hon ser att vi behöver fler resurser till högskolorna
            runtom i landet. Vi behöver stärka studenternas roll. Det går
            ju inte bara att snacka. Vi från de fyra borgerliga partierna
            har förslag om ökade resurser till grundutbildningen. Vi vill
            stärka studenternas roll, och vi vill se över studiemedelssystemet.
            Det var ju vi tillsammans som agerade för att få fram en studiesocial
            utredning. Till slut kunde också Vänsterpartiet backa och säga:
            Ja, men visst, det här har vi också tyckt tidigare. Det var väldigt
            bra av Vänsterpartiet att man stod på sig i den frågan. Nu kommer
            vi fram till en punkt då vi kan ge bra förutsättningar för studenterna
            framöver.
          </note>
          <note>
            Jag är inte orolig för samarbetet. Däremot är jag oerhört orolig
            om dagens politik fortsätter även nästa mandatperiod.
          </note>
          <note type="speaker">
            Anf. 13 BRITT-MARIE DANESTIG (v) replik:
          </note>
          <note>
            Fru talman! Jag ska fatta mig kort. Jag är inte ett dugg oroad.
            Det var närmast en hypotetisk tanke, en hypotetisk fråga. Jag
            litar på väljarna. Folk är inte dumma; de är kloka.
          </note>
          <note type="speaker">
            Anf. 14 SOFIA JONSSON (c) replik:
          </note>
          <note>
            Fru talman! Det hoppas jag också.
          </note>
          <note type="speaker">
            Anf. 15 ULF NILSSON (fp):
          </note>
          <note>
            Fru talman! Folkpartiet hade för några år sedan en valslogan:
            Bort med kösamhället! Det uttrycket skulle passa rätt bra. "Bort
            med kösamhället" är en uppmaning som många studenter i dag har
            anledning att rikta till regeringen. Köerna ringlar långa till
            eftersökta utbildningsplatser medan andra står tomma.
          </note>
          <note>
            Köerna är långa för människor som vill forska men inte får utbildningen
            finansierad. Köerna växer i väntan på studentbostäder. Telefonköerna
            till Centrala studiestödsnämnden växer utan att någon svarar på
            timmar.
          </note>
          <note>
            Folkpartiets liberala högskolepolitik kan formuleras med uttrycket
            "den fria akademin". Den fria akademin bygger på tre grundsatser
            - kunskap som egenvärde, frihet och kvalitet. Begreppet kunskap
            som egenvärde innebär att det måste bli ett slut på uppdelningen
            i s.k. nyttig och onyttig kunskap. Förmedlandet och utvecklandet
            av kunskap kan inte mätas i kortsiktiga nyttotermer. Oavsett om
            studenter läser klassiska språk eller naturvetenskapliga ämnen
            kan man aldrig peka på hur deras verksamhet ska kunna omsättas
            i pengar i framtiden. Men samhället måste alltid ta till vara
            och uppmuntra människors strävan efter kunskap.
          </note>
          <note>
            Frihet innebär att högskolor och universitet ska stå fria och
            vara samhällets självkritiska spegel. Högskolorna ska inte styras
            av politiker. I stället ska lärare, studenter och forskare ha
            ett avgörande inflytande i universitetsstyrelserna. Studenternas
            val ska styra när det gäller tilldelning av platser både mellan
            olika högskolor och mellan ämnen. Därför tar vi liberaler strid
            för den akademiska friheten och mot politisk centralstyrning.
            Begreppet "kvalitet" kan inte utvecklas i en utbildningsfabrik.
            Planmål för antal utexaminerade studenter säger väldigt lite om
            kvaliteten. I stället måste utbildningens vetenskapliga kvalitet
            sättas i främsta rummet. Kvaliteten i undervisning och forskning
            ska utvärderas både genom inre och yttre oberoende granskning.
            Därför tar vi strid för den vetenskapliga kvaliteten och mot ensidigt
            kvantitetstänkande.
          </note>
          <note>
            Det är den enskilde studenten som vet bäst vad han eller hon
            är lämpad att läsa. I dag styr staten på olika sätt i hög utsträckning
            resurser både till ämnen och kurser som staten anser att studenterna
            bör ägna sig åt - utbildningar som anses vara nyttiga. Men kunskap
            har som sagt ett värde i sig. Folkpartiet vill därför införa en
            rörlig studentpeng som följer med studentens val. Med en studentpeng
            är det studentens val som avgör fördelningen av platser både mellan
            skilda ämnen och mellan olika högskolor. Därför måste högskolorna
            få en större rätt att anpassa kursutbudet efter studenternas val
            och inte vara bundna av att antalet platser på olika utbildningar
            har fastställts av riksdagen för varje enskild högskola. Naturligtvis
            måste staten fastställa en totalram för kostnaderna för grundutbildning,
            men inom den ramen ska pengar kunna föras över mellan olika utbildningar
            beroende på vilka kurser studenterna väljer.
          </note>
          <note>
            Naturligtvis ska möjligheten att läsa på högskola vara helt avgiftsfri.
            Därför, fru talman, tycker jag att det är bra att Per Bill förtydligar
            moderaternas ståndpunkt. Jag har själv deltagit i en debatt med
            moderaten Ann-Marie Pålsson, som kommer från Lund precis som jag,
            i denna fråga. För Folkpartiet har det alltid varit och kommer
            alltid att vara en självklar utgångspunkt att all utbildning ska
            vara avgiftsfri.
          </note>
          <note>
            Men vi har som sagt fått ett klarläggande i dag i den frågan.
          </note>
          <note>
            Med utbildningsfabrikens ideologi som grund har den socialdemokratiska
            regeringen hittills varit måttligt intresserad av att fördela
            utbildningsplatser med någon större hänsyn tagen till studenternas
            egna önskemål. Det har lett till långa, ringlande köer till många
            platser och öde föreläsningssalar på andra håll.
          </note>
          <note>
            Nu har regeringen fått göra en halvhjärtad reträtt.
          </note>
          <note>
            Under förra året gavs högskolorna en viss frihet att omfördela
            platser när man inte kunde fylla platser på andra utbildningar.
            Det här var naturligtvis en nödvändig reträtt, men det visar samtidigt
            på den nuvarande utbildningens brister. Med en fullt genomförd
            studentpeng kan studenternas efterfrågan och utbudet av utbildning
            bättre matchas, både när det gäller ämnen och studieorter.
          </note>
          <note>
            Folkpartiet har som ett första steg i utvecklandet av en renodlad
            studentpeng i vårt budgetalternativ motionerat om att fördelningen
            av resurser mellan olika högskolor mycket tydligare ska anpassas
            till hur sökandetrycket ser ut. Därför ger vi i vår budgetmotion
            högskolor med uppenbart högt sökandetryck ett ekonomiskt tillskott
            på sammanlagt 200 miljoner utöver regeringens förslag.
          </note>
          <note>
            Studenten är själva utgångspunkten för Folkpartiets politik för
            den högre utbildningen. Grundutbildningen vid landets högskolor
            måste byggas upp med studentens perspektiv i förgrunden. Studenten
            är på många sätt en utsatt individ inom högskolan, och han eller
            hon behöver mycket bättre information om sina rättigheter än vad
            som ges i dag. Därför föreslår vi att våra högskolor ska upprätta
            ett studentkontrakt med sina studenter. I detta kontrakt ska det
            klargöras vilken handledning man har rätt till och hur många undervisningstimmar
            studenten har rätt att förvänta sig.
          </note>
          <note>
            Det ska innehålla principer för bl.a. rättning och betygssättning.
            Studenten ska också ha rätt att ifrågasätta sitt betyg eller att
            få sin uppsats bedömd av någon annan utomstående lärare.
          </note>
          <note>
            De här studentkontrakten skulle kunna variera mellan olika högskolor
            och universitet. Det gör att studenten innan hon eller han väljer
            högskola kan jämföra institutioner och skolor. På det sättet konkurrerar
            högskolor och institutioner med varandra på ett mycket tydligt
            sätt, och det gynnar kvaliteten.
          </note>
          <note>
            Fru talman! Högskolan har expanderat kraftigt på senare år. Sedan
            1997 har den högre utbildningen byggts ut med ungefär 100 000
            nya utbildningsplatser. Den här utbyggnaden har till stor del
            varit både naturlig och nödvändig. Fler människor måste genomgå
            högskoleutbildning om Sverige ska utvecklas till en kunskapsnation.
            Men utbyggnaden måste ske i en takt och en omfattning som gör
            att kvaliteten kan upprätthållas. Landets studenter har faktiskt
            rätt att kräva en utbildning som är akademisk inte bara till namnet
            utan också till innehållet.
          </note>
          <note>
            Resurserna till utbildningen har urholkats kraftigt de senare
            åren. Olika beräkningar talar om en minskning av pengarna till
            utbildningen med 20 % eller
          </note>
          <note>
            25 %. Vi kan också se att lärartimmarna på högskolan har minskat
            och att nybörjare på A-nivå på många håll får lika lite undervisning
            som studenterna på C-
          </note>
          <note>
            nivå hade för tio år sedan.
          </note>
          <note>
            I en av regeringens egna utredningar, Högskolans styrning, kunde
            utredaren Ingemar Lind konstatera väldigt allvarliga kvalitetsbrister
            inom grundutbildningen. Lärartätheten var låg, och på vissa institutioner
            hade undervisningstimmarna sjunkit till tre fyra timmar i veckan.
            Annan statistik visar att andelen disputerade lärare vid åtskilliga
            högskolor understiger
          </note>
          <note>
            50 %. Därför är jag övertygad om att det nu behövs en utarbetad
            plan för hur vi ska kunna genomföra resursförstärkningar till
            högskolan så att vi kommer tillbaka till tidigare nivå. Regeringen
            måste också våga välja mellan att antingen minska utbyggnadstakten
            eller också öka resurserna till högskolan.
          </note>
          <note>
            Lärarna vid högskolorna har hållit ställningarna så långt det
            var möjligt genom obetald övertid, minskad tid för forskning osv.,
            men det håller inte i längden.
          </note>
          <note>
            Ersättningen per student, den s.k. prislappen, måste helt enkelt
            skrivas upp.
          </note>
          <note>
            Två tredjedelar av landets högskolor har dessutom inte lyckats
            utbilda så många studenter som de fått i uppdrag att göra, vilket
            också visar att planeringen har varit orealistisk.
          </note>
          <note>
            Folkpartiet planerar i sitt förslag för drygt 3 000
          </note>
          <note>
            färre platser till grundutbildningen än regeringen.
          </note>
          <note>
            Vårt förslag innebär också att utbyggnaden av högskolan fortsätter
            men sker i en takt som gör det möjligt att förstärka kvaliteten.
            Regeringen har själv föreslagit en höjning av prislappen inom
            humaniora, samhällsvetenskap, juridik och teologi med ca 200
          </note>
          <note>
            miljoner, men det är en förstärkning som egentligen bara är hälften
            av det som regeringens egen utredare ansåg vara nödvändigt.
          </note>
          <note>
            I Folkpartiets förslag föreslår vi att ersättningen per student
            skrivs upp med 400 miljoner. Jag är övertygad om att fler studenter
            klarar sin utbildning på sikt om undervisningen blir bättre.
          </note>
          <note>
            Fru talman! Svensk forskning är verkligen mycket framgångsrik.
            Nu senast i samband med debatten om stamcellsforskning har vi
            sett ett exempel på ett område där Sverige ligger i världstopp.
            Det är verkligen glädjande, men det säger mer om forskningspolitiken
            för 10-20 år sedan än om forskningspolitiken i dag.
          </note>
          <note>
            Den statliga andelen av forskningspengarna har minskat kraftigt.
            Enligt EU-statistik från de senaste fem åren ligger Sverige sist
            med en nedskärning på
          </note>
          <note>
            5 %. Därför är det verkligen mycket osäkert hur svensk forskning
            kommer att klara sig om tio år.
          </note>
          <note>
            Nu behövs det ett rejält trendbrott. Folkpartiet föreslår ett
            extraanslag till forskning och forskarutbildning på närmare 2
            miljarder kronor under tre år. Det är den fria och obundna forskningen
            som är själva grundstenen för framtida vetenskapliga framgångar.
          </note>
          <note>
            Forskare och doktorander får inte vara beroende av projekt och
            av externa pengar från staten eller från företag och stiftelser.
            Därför vill Folkpartiet öka den del av de statliga forskningsresurserna
            som går direkt till universiteten. Vi föreslår en förstärkning
            med 720
          </note>
          <note>
            miljoner kronor över tre år direkt till universitetens vetenskapsområden.
          </note>
          <note>
            Avslutningsvis, fru talman, behandlar vi i dag också propositionen
            Den öppna högskolan. Tyvärr finns det där ett antal förslag som
            enligt mig passar in alldeles för tydligt i socialdemokraternas
            och stödpartiernas tradition att sudda ut profilen på olika utbildningar.
            Kraven på förkunskaper vid högre utbildning minskas. Gymnasieliknande
            kurser ska startas på högskolorna. På samma sätt som gymnasiet
            har grundeskolefierats tycker jag nu att vi kan se en risk att
            högskolan gymnasifieras. Hela tiden ska tydligen nästa utbildningsnivå
            rätta till vad som misslyckats på den tidigare nivån. Varför inte
            i stället ha ett enkelt antagningssystem där en kvalificerad studentexamen
            ger tillträde till högre utbildning?
          </note>
          <note>
            Med Folkpartiets studentpeng skulle flera eftertraktade utbildningar
            byggas ut. Om platserna ändå inte räcker till ska högskolorna
            själva genom egna antagningar, test och prov ta reda på vilka
            som har bäst förkunskaper.
          </note>
          <note>
            Fru talman! Om vi utgår från att kunskap har ett egenvärde, att
            högskolornas frihet är ovärderlig och att kvaliteten på utbildningen
            är det som ska räknas, då lämnar vi den gamla utbildningsfabriken
            och öppnar den fria akademin.
          </note>
          <note>
            Jag står naturligtvis bakom alla våra olika yrkanden men nöjer
            mig här med att yrka bifall till reservation 3 under punkt 22
            i UbU1 och till reservation 3
          </note>
          <note>
            under punkt 5 i UbU4.
          </note>
          <note type="speaker">
            Anf. 16 BRITT-MARIE DANESTIG (v) replik:
          </note>
          <note>
            Fru talman! Jag skulle bara vilja höra med Ulf
          </note>
          <note>
            Nilsson hur Folkpartiet definierar bildningsbegreppet, om Folkpartiet
            fortfarande har den klassiska tolkningen av begreppet som bildning
            i humaniora eller om Folkpartiet tycker att det i ett modernt,
            högteknologiskt samhälle som vårt också innefattar naturvetenskap
            och teknik.
          </note>
          <note>
            Jag skulle vilja höra lite grann om nyttig och onyttig kunskap.
            Det är väl så att det som Ulf Nilsson rubricerar som nyttig kunskap
            också är nyttig i den bemärkelsen att den rör väldigt många av
            de stora överlevnadsfrågorna. Jag tänker på klimatförändringarna,
            miljöproblematiken och energifrågorna, men också på sådana frågor
            som hör ihop med mänsklighetens överlevnad, hiv och aids, som
            alla måste lösas inom komplexet naturvetenskap och i dess förlängning
            teknik.
          </note>
          <note type="speaker">
            Anf. 17 ULF NILSSON (fp) replik:
          </note>
          <note>
            Fru talman! På något sätt finns det underförstått i frågan att
            jag skulle ha nedvärderat naturvetenskap, teknikämnen och annan
            naturvetenskaplig forskning.
          </note>
          <note>
            Jag nämnde t.ex. stamcellsforskningen som ett exempel där Sverige
            ligger i världstopp. Det är mycket positivt.
          </note>
          <note>
            När jag talar om att kunskap har ett egenvärde betyder det att
            politiker och andra aldrig utifrån någon form av allmän fundering
            kan avgöra vilken kunskap som kommer att bli nyttig i framtiden.
            De människor som får söka den kunskap de själva är intresserade
            av och engagerade i är de som också kommer att bidra mest i samhället.
          </note>
          <note>
            Vi vet att vi t.ex. behöver massor av nya naturvetare. Men sättet
            att få det är att göra barn och ungdomar intresserade av naturvetenskap
            i skolorna, inte genom att begränsa utbildningsplatser inom andra
            områden, så att folk tvingas börja läsa kurser på sitt andra-
            eller tredjehandsval, som det är i dag.
          </note>
          <note>
            Det är endast genom att skapa intresse och skapa bra villkor
            för yrken inom olika utbildningar som vi kan få människor att
            läsa saker och ting. Vi kan aldrig tvinga fram det. Det är det
            som är mitt grundläggande svar på den frågan. Jag vill inte som
            politiker avgöra om en viss procent ska läsa humaniora eller om
            en viss procent ska läsa naturvetenskap.
          </note>
          <note type="speaker">
            Anf. 18 BRITT-MARIE DANESTIG (v) replik:
          </note>
          <note>
            Fru talman! Det sistnämnda kan jag hålla med Ulf
          </note>
          <note>
            Nilsson om. Det är naturligtvis väldigt viktigt att vi skapar
            det här intresset i grundskolan och gymnasieskolan, kanske också
            i förskolan. Det är väl där det ska börja.
          </note>
          <note>
            Men vi har väl ändå som politiker ett ansvar att också peka ut
            väldigt viktiga områden. Inom vissa områden är det faktiskt illa
            bråttom. Jag tänker bl.a.
          </note>
          <note>
            på hiv/aids-bekämpningen. Får vi inte fram ett vaccin som hjälper
            eller motåtgärder finns det stor risk för att smittan muterar
            och att den inte blir enbart sexuellt överförbar. Då står vi inför
            en katastrof. Visst måste väl politiker ta ansvar för det som
            händer runtomkring oss.
          </note>
          <note type="speaker">
            Anf. 19 ULF NILSSON (fp) replik:
          </note>
          <note>
            Fru talman! Myndigheter, departement och andra ska naturligtvis
            ha resurser att både beställa forskning och ge uppdrag. Däremot
            har vi sagt från Folkpartiets sida att vi måste öka andelen forskning
            som sker på helt fri grund ute på universitet och högskolor. Om
            den fria forskningen blir för liten, minskar också förutsättningen
            för senare tillämpad och beställd forskning.
          </note>
          <note>
            Vi måste också på olika sätt försöka skapa villkor för de yrkesgrupper
            och yrken som samhället anser är viktiga. Vi saknar t.ex. lärare.
            Läraryrket behöver uppvärderas. Lärarna behöver bättre villkor.
            Det är ett bättre sätt att få fler människor att bli lärare än
            att stänga utbildningsvägar och tvinga folk att söka lärarutbildningen
            som tredje- eller fjärdehandsval.
          </note>
          <note>
            Anf. 20 MAJLÉNE WESTERLUND PAN-
          </note>
          <note>
            KE (s):
          </note>
          <note>
            Fru talman! År 1934 gick min mor ut folkskolan efter sex års
            skolgång följd av ett år i fortsättningsskola. Hennes hemkommun
            var helt präglad av jordbrukssamhället. Ingen elev i klassen fortsatte
            att studera på läroverk. Universitetet i Uppsala och universitetet
            i Lund var två främmande världar, ouppnåeliga för det absoluta
            flertalet.
          </note>
          <note>
            En son till en småbrukare i kyrkbyn hade läst till präst i Uppsala
            20 år tidigare. Han var fortfarande i socknen känd som studenten.
          </note>
          <note>
            25 år senare lämnade jag folkskolan i samma kommun efter sex
            års skolgång för att fortsätta mina studier i grannkommunens enhetsskola.
            Alternativet hade varit att gå åtta år i hemkommunens skola.
          </note>
          <note>
            Mindre än hälften av eleverna i klassen valde grannkommunen.
            En elev hade slutat redan efter årskurs 4 för att fortsätta på
            läroverket i stan. Det var bruksägarens son. Två av eleverna från
            folkskolan, min bästis och jag, följdes åt genom det nya försöksgymnasiet.
            Jag fortsatte till Lunds universitet och min bästis valde Göteborg.
          </note>
          <note>
            Ytterligare 25 år senare lämnar min dotter grundskolan. Alla
            elever i klassen utom två fortsätter sina studier på gymnasieskolan.
            Av gymnasieklassens 27
          </note>
          <note>
            elever har i dag, tio år efteråt, 22 en högskoleutbildning. Två
            av dem har under någon tid studerat vid något utländskt lärosäte.
          </note>
          <note>
            Högskolan som var ouppnåelig för min mor och de allra flesta
            av hennes generationskamrater har blivit en del av vardagen för
            en stor del av dagens ungdom, ja, inte bara för dagens ungdom,
            utan även för dem som av olika anledningar någon gång tidigare
            i livet lät utbildningståget gå ifrån sig.
          </note>
          <note>
            Det utbildningspolitiska landskapet har förändrats.
          </note>
          <note>
            I dag har vi minst en expansiv och stark högskola i varje län,
            med uppdrag att samverka med omgivande samhälle. Kravet på vad
            dessa högskolor ska uträtta har ökat och förändrats. Det omgivande
            samhällets förhållningssätt till högskolan har förvandlats, från
            lite avståndstagande respekt till ett förväntansfullt uppsökeri
            och "knacka på dörren" för att skapa kontaktytor.
          </note>
          <note>
            Studentgruppen har vuxit och förändrats till sin sammansättning.
            Höstterminen år 2000 fanns det ungefär 285 000 studenter i grundutbildningen
            vid de svenska universiteten och högskolorna. Av dem var nästan
            60 % kvinnor. Nästan en tredjedel av studenterna var 30 år och
            äldre. Bland dessa var kvinnornas dominans ännu större.
          </note>
          <note>
            Vi möter i dag många studenter som går in i studier med krav
            på kunskap just in time, som inte är intresserade av en examen,
            men väl av kunskaper i ämnen som de är intresserade av och som
            snabbt kan realiseras i bättre arbetsvillkor. Vi möter studenter
            som går in i utbildning utan att söka sig till campus, utan hämtar
            kunskapen på distans. Vi har ett stort antal deltidsstuderande
            som bedriver studier på högskolan parallellt med förvärvsarbete
            och ansvarstagande för hem och familj.
          </note>
          <note>
            Samhällets och studentens förhållningssätt till högskolan och
            högskolestudier har i grunden förändrats. Högskolan har börjat
            fylla en viktig och bred uppgift i det livslånga lärandet. Öppenhet
            mot och lyhördhet inför ett samhälle i snabb förändring, med snabbt
            växande behov av och krav på mer kunskap, bredare kunskap och
            fler personer med högskoleutbildning måste vara den moderna högskolans
            kännetecken.
          </note>
          <note>
            Vi politiker måste skapa förutsättningar för den öppna högskolan.
            Regeringens förslag och bedömningar i propositionen Den öppna
            högskolan skapar dessa förutsättningar. De stärker högskolans
            roll i det livslånga lärandet. De öppnar för fler att lära mer.
          </note>
          <note>
            Det är viktigt att målen för den grundläggande utbildningen ändras
            på så sätt som regeringen föreslår för att möta det moderna kunskapssamhällets
            krav på förmåga till självständiga bedömningar, problemlösningar
            och förändringsberedskap utöver kraven på färdigheter och kunskaper.
            Att genom en breddad rekrytering öppna högskolan för personer
            med andra erfarenheter och annan bakgrund än flertalet av dagens
            studenter har gör högskolan till en naturlig del av framtidsplaneringen
            för flera. Högskolan kommer att avhandlas i kompissamtalen i flera
            miljöer. Den öppna högskolan ska möta människan i människans vardag.
            Den öppna högskolan ska ha förtroendet att vara en del i människors
            vardagssamtal. Högskolan ska bli en realistisk och möjlig del
            i många människors förväntningar och många människors erfarenhet.
            Det är bara så, tror jag, som högskolan hittar sin legitimitet
            i dagens samhälle.
          </note>
          <note>
            Jag är övertygad om att högskolan inom en snar framtid kommer
            att finnas där i vardagen genom att vi nu öppnar för fler att
            mötas i högskolestudier.
          </note>
          <note>
            Collegeåret kommer att öppna ytterligare en dörr in i högskolan.
            Nya riktlinjer för behörighet och urval kommer att öppna en annan
            dörr. Det är ett oerhört djärvt och viktigt steg vi tar när vi
            säger ja till möjligheten för en person att få sin reella kompetens
            värderad och när vi ger möjlighet för varje lärosäte att använda
            friare urvalsmetoder till 10 % av platserna för nybörjare, inte
            för att sortera bort studenter men för att ge möjlighet för flera
            att göra verklighet av sina studieplaner.
          </note>
          <note>
            När vi nu öppnar dörren för alla de nya studenterna är det viktigt
            och väsentligt att vi också skapar möjligheterna till det goda
            mötet mellan dem och högskolans lärare. Högskolan har ett ansvar
            att ge samtliga studenter goda möjligheter att fullfölja sina
            studier. En högskolepedagogisk förnyelse är en väsentlig del i
            arbetet med att leva upp till detta ansvar och att möta studentens
            förväntan. Därför är krav på en genomgången högskolepedagogisk
            utbildning för tillsvidareanställning som lektor och adjunkt en
            riktig bedömning och en väsentlig del av hela det samlade kvalitetsarbetet
            i högskolan.
          </note>
          <note>
            Jag yrkar bifall till utskottets förslag i betänkande
          </note>
          <note>
            UbU4 och avslag på samtliga reservationer.
          </note>
          <note>
            Fru talman! Jag inledde mitt anförande med ett försök att spegla
            förändringen i det svenska utbildningslandskapet såsom den speglas
            i min mors, min egen och min dotters skolgång.
          </note>
          <note>
            När min dotter avslutade sin gymnasieutbildning
          </note>
          <note>
            1991 hade vi fortfarande ingen aning om begreppet
          </note>
          <note>
            Internet. Tänk, det är bara tio år sedan. I dag ska vi fatta
            beslut om ett svenskt nätuniversitet. Detta är en för min generation
            svindlande frihet från beroendet av tid och rum för studier som
            nu öppnar sig som en reell möjlighet. Det som för bara tio år
            sedan på sin höjd, för de flesta, var vilda fantasier, får redan
            i dag sin form och struktur. Kanske är nätuniversitetet det som
            ger det livslånga lärandet sin mest spännande möjlighet.
          </note>
          <note>
            Men oberoende av form och struktur är det väsentligt att den
            moderna, öppna högskolan möter studenten som en individ med lika
            rättigheter och skyldigheter. Könstillhörighet, etnisk tillhörighet,
            funktionshinder eller sexuell identitet får aldrig påverka bedömningen
            av studentens studieprestationer eller lärosätets bemötande. Den
            enskilda högskolan måste aktivt främja studentens lika rättigheter.
            Regeringens förslag till lagstiftning i propositionen Likabehandling
            av studenter i högskolan uppfyller väl de krav som vi ställer
            på en förstärkning av studenternas rättsliga skydd mot diskriminering.
          </note>
          <note>
            Jag yrkar därför bifall till utskottets förslag i betänkande
            UbU5 och avslag på samtliga reservationer.
          </note>
          <note>
            Fru talman! Jag övergår nu till att behandla det konkreta stöd
            som pengar utgör för att kunna genomföra förändringar. I årets
            budgetproposition under utgiftsområde 16 finner vi siffror för
            de mål jag tidigare i mitt anförande har yrkat bifall till. En
            högskola för flera grupper utan att utestänga andra kräver naturligtvis
            en utökad volym. Riksdagen godkände
          </note>
          <note>
            1999 en plan för utbyggnad av den grundläggande högskoleutbildningen.
            För 2002 planerades 9 000 nya platser medan ungefär tusen platser
            reserverades för senare fördelning. 7 175 av de platserna var
            avsedda för utbildning inom naturvetenskap och teknik.
          </note>
          <note>
            Jag vet att lärosätena har gjort stora insatser för att öka antalet
            studerande inom naturvetenskapliga och tekniska utbildningar,
            men man har inte lyckats att fylla alla platser. Men det är viktigt
            att vi utnyttjar de tilldelade resurserna. Därför är det väsentligt
            att vi kan vara flexibla och använda inte utnyttjade platser till
            annan utbildning inom högskolan. Det föreslagna utnyttjandet av
            3 900 av de 7 175 platserna till nätuniversitetet, till särskild
            lärarutbildning och till invandrade akademiker är väl att utnyttja
            dessa platser väl?
          </note>
          <note>
            Vi välkomnar 40 miljoner kronor som avsätts för att inrätta en
            rekryteringsdelegation för att stödja de enskilda lärosätena i
            deras ansvarstagande för en aktiv rekrytering av flera studenter
            från grupper som i dag har ett lågt deltagande i högre utbildning.
            Vi välkomnar också de pengar som lärosätena har tillförts för
            pedagogisk utbildning av lärarna för att göra mötet med dessa
            nya studenter till en stimulerande och kreativ händelse som väcker
            lusten till kunskap och förnyelse.
          </note>
          <note>
            Herr talman! Jag yrkar bifall till förslagen 19-86 i utskottets
            förslag till riksdagsbeslut i betänkande
          </note>
          <note>
            UbU1 och avslag på samtliga reservationer i de delarna. Jag hoppas
            nu att jag klarade ut hanteringen av den uppdelade behandlingen
            av budgetpropositionen.
          </note>
          <note>
            Herr talman! Vi vill möta det moderna kunskapssamhällets krav
            på ökad kunskap och breda kompetenser med en modern, öppen högskola,
            inte med en sluten inåtvänd akademi som Folkpartiet envisas med
            att kalla fri.
          </note>
          <note>
            Den fria akademi som Ulf Nilsson har beskrivit som målet för
            Folkpartiets utbildningspolitiska strävanden på området är hela
            tiden en akademi som är fri från - fri från samhällelig insyn
            och fri från ansvar att rekrytera studenter från nya grupper.
            Jag skulle vilja veta vad man är fri till i den fria akademin.
          </note>
          <note>
            Vi vill inte stänga ute någon från möjligheten att skaffa sig
            kunskaper för och förmåga till personlig utveckling och frigörelse.
            Alla ska ha möjlighet till en högskoleutbildning.
          </note>
          <note>
            Per Bill! Att införa terminsavgifter på högskoleutbildning är
            det mest effektiva sättet att låsa dörren till högskolan och bara
            ge nyckeln till ett fåtal. Jag är naturligtvis djupt oroad av
            de toner som hörs ljuda från den moderata riksdagslistan i Skåne
            och från moderata studenter. Refrängen till de här tonerna lyder:
            Tillåt privata avgiftsfinansierade universitet och högskolor,
            och låt också de statliga lärosätena ta betalt för sin utbildning!
            Studenter från studieovana miljöer kan ju alltid söka stipendier.
          </note>
          <note>
            Min oro blir inte mindre av den reservation som
          </note>
          <note>
            Kristdemokraterna har lämnat till utskottets förslag i betänkande
            UbU4. Där förespråkar man att lärosätena ska få möjlighet att
            sälja utbildning till studenter från länder utanför EU. Den första
            dörrnyckeln verkar alltså redan vara smidd, Yvonne Andersson.
            Jag hoppas att den aldrig må hamna i låset.
          </note>
          <note type="speaker">
            Anf. 21 ULF NILSSON (fp) replik:
          </note>
          <note>
            Herr talman! Majléne Westerlund Panke ställde frågan om vad friheten
            för Folkpartiets fria akademi egentligen är frihet till. Kort
            uttryckt kan vi säga att det är frihet för studenterna i mycket
            större utsträckning än i dag att läsa vad de vill och att läsa
            var de vill. Det är frihet för forskarna i mycket större utsträckning
            än i dag att bestämma forskningsobjekt och ta initiativ till egen
            forskning utan att vara beroende av externa bidrag. Det är också
            frihet för högskolor och universitet att styra sig själva utan
            av regeringen utsedda ordförande. Det var ett enkelt svar på vad
            den fria akademin är, i motsats till det som
          </note>
          <note>
            Majléne Westerlund Panke står för.
          </note>
          <note>
            När det gäller rekrytering och nya grupper så delar vi båda uppfattningen
            att alla grupper ska ha möjlighet att studera och att alla grupper
            behövs. Sverige har inte råd att missa den kompetens som finns
            bland många grupper som traditionellt inte studerar i dag.
          </note>
          <note>
            Det är bl.a. därför det är viktigt för Folkpartiet - och alltid
            har varit det - att utbildning ska vara avgiftsfri.
          </note>
          <note>
            Men att rekrytera nya grupper är inte samma sak som att man ska
            sänka förkunskapskrav eller sänka kvaliteten på högskolan. Det
            är nämligen min övertygelse att oavsett vilken bakgrund människor
            har och oavsett vilket arbete deras föräldrar har så har alla
            människor samma möjlighet att med en bra skolutbildning nå en
            hög kunskapsnivå. Vi möter inte de här grupperna på rätt sätt
            om vi välkomnar dem samtidigt som vi säger att vi då måste sänka
            kvaliteten på utbildningen.
          </note>
          <note>
            Anf. 22 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag skulle vilja bolla över frågan till
          </note>
          <note>
            Ulf Nilsson. Vem säger att vi ska sänka kvaliteten på förkunskapskraven
            till högskolan? För det är väl inte så att Ulf Nilsson bedömer
            att reell kompetens innebär en sänkt kvalitetsnivå för inträde
            till högskolan?
          </note>
          <note>
            För det är väl inte så att det är mer väsentligt, och högre kvalitet,
            att ha en formell kompetens innebärande att man har betyg än att
            ha en reell kompetens som prövas och visar sig vara lika värdefull?
            Det är ju det som vi talar om.
          </note>
          <note>
            Vad jag förstår så är det bara Yvonne Andersson och Kristdemokraterna
            som talar om sänkt behörighet för inträde till högskolan. Eftersom
            frågan riktades till mig så tycker jag att den är lite felställd.
          </note>
          <note type="speaker">
            Anf. 23 ULF NILSSON (fp) replik:
          </note>
          <note>
            Herr talman! Det är klart att alla människor som har rätt förkunskaper
            ska börja på högskolan. När vi talar om betyg, studentexamen osv.
            tycker vi att det är självklart att man lätt kan visa att man
            har rätt kunskaper genom en tenta eller en validering på olika
            sätt. Inga människor som har kunskaperna ska kunna stängas ute.
          </note>
          <note>
            Men ni är nu på väg att lura människor in i utbildningar i tron
            att de har förutsättningar att klara av det trots att de inte
            har skaffat sig kunskaperna. Detta är inget nytt förslag. Redan
            i dag kan man faktiskt få grundläggande behörighet till ett svenskt
            universitet utan att ha godkänt betyg i svenska språket eller
            i engelska. Om människor inte har godkänt betyg i svenska språket
            och ändå tror att de kan klara av att läsa på högskolan så kommer
            de förstås att drabbas hårt när de börjar försöka.
          </note>
          <note>
            Ni föreslår vad ni kallar för en collegeutbildning i den öppna
            högskolan. Det är inte vad jag kallar för collegeutbildning. Detta
            är i stället en form av gymnasiekurser där man ska repetera det
            som man redan har lärt sig på gymnasiet. Det tycker inte jag att
            högskolan ska ägna sig åt.
          </note>
          <note>
            Anf. 24 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag har tittat på den collegeutbildning som bedrivs
            i Umeå i samverkan mellan universitet och folkuniversitet - mellan
            folkbildning och högskola, kan man säga. Jag tror inte att någon
            där skulle beskriva collegeutbildningen på det sätt som
          </note>
          <note>
            Ulf Nilsson gör, dvs. att det är en repetition av gymnasiekurser.
          </note>
          <note>
            Detta är i stället ett helt nytt koncept, där man sammankopplar
            kunskaper från olika håll i samhället.
          </note>
          <note>
            Där ges man möjlighet till att komma in på högskolan genom att
            läsa in behörigheten, som är så viktig för
          </note>
          <note>
            Ulf Nilsson i det här sammanhanget, i Komvux eller i något studieförbund
            och samtidigt få känna på hur det är att läsa på högskolenivå.
            Det har visat sig att de studenter som har fått pröva detta i
            Umeå märker att det inte är så stor skillnad. Det är inte så att
            jag inte klarar av detta, märker man. Det är inte så att jag inte
            är god nog, utan jag klarar detta.
          </note>
          <note>
            Det är just det här som är målet för collegeutbildningen - att
            öppna upp för människor från studieovana miljöer som känner att
            de kanske inte klarar av och duger till detta. I den här utbildningen
            kan de för sig själva bevisa att de gör det.
          </note>
          <note type="speaker">
            Anf. 25 PER BILL (m) replik:
          </note>
          <note>
            Herr talman! Paolo Roberto och er Robinsonkandidat - båda riksdagskandidater
            för Socialdemokraterna - har uttalat sig på ett för mig mycket
            skrämmande sätt om svaghet. Det skulle aldrig falla mig in att
            använda de här två riksdagskandidaterna för Socialdemokraterna
            för att gå ut och säga att Socialdemokraterna ser ned på de svaga.
          </note>
          <note>
            På samma sätt tycker jag att det är tråkigt - framför allt eftersom
            ni har fått både fem, tio och femton dementier - att ni på grund
            av att Anne-Marie Pålsson tror att terminsavgifter även för svenska
            studenter skulle kunna vara en möjlighet att stärka universiteten
            fortfarande kopplar ihop denna enskilda kandidat med vad Moderata
            samlingspartiet tycker. Jag tycker att det är ohederligt att göra
            på det sättet.
          </note>
          <note>
            Jag skulle aldrig drömma om att påstå att Socialdemokraterna
            som parti ser ned på svaghet därför att ni har två riksdagskandidater
            som har en, tycker jag, minst sagt märklig syn på svaghet hos
            människor.
          </note>
          <note>
            Det hela blir också lite konstigt när den här debatten, åtminstone
            såvitt jag har kunnat se det, startades av en socialdemokrat,
            nämligen universitetsdirektören Johnny Andersson, som också tror
            att det behövs terminsavgifter på universiteten.
          </note>
          <note>
            Jag tycker att detta är en viktig diskussion. Det måste vara
            högt i taket. Jag tycker att det är bra att båda de här debattörerna
            är ute och debatterar.
          </note>
          <note>
            Men jag vill inte införa några avgifter. Vårt parti vill inte
            införa några avgifter för svenska studenter.
          </note>
          <note>
            Vi har inte ens en reservation om att man ska kunna ta ut avgifter
            från medborgare i icke EES-länder. Jag har i debatter sagt att
            jag kan tänka mig detta, men det är långt ifrån att vi vill införa
            terminsavgifter på universiteten.
          </note>
          <note>
            Anf. 26 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Jag förstår att Per Bill är besvärad av de uttalanden
            som har gjorts dels av Anne-Marie
          </note>
          <note>
            Pålsson, dels av moderata studenter. Jag hoppas att det är Per
            Bill som internt hos Moderaterna avgår med segern när det gäller
            frågan om terminsavgifter.
          </note>
          <note>
            Det som gjorde mig särskilt orolig, Per Bill, var
          </note>
          <note>
            Anne-Marie Pålssons uttalande i kombination med vad utbildningsminister
            Per Unckel publicerade som en framtidsvision under tidigt 90-tal.
            Där talades det om att högre utbildning var en investering för
            den enskilde. Jag tror - eller jag vet faktiskt, för jag har tittat
            efter - att ordet terminsavgifter inte nämns i denna skrift, men
            hela skriften andas detta; investering för den enskilde. Det är
            det som har gjort mig orolig.
          </note>
          <note>
            Jag får väl avvakta och lyssna på debatten inom
          </note>
          <note>
            Moderaterna. Jag hoppas naturligtvis att det är Per
          </note>
          <note>
            Bills synpunkter på terminsavgifter på högskolan som kommer att
            bli det moderata ställningstagandet. Jag skulle naturligtvis gärna
            vilja ha en garanti för det i dag, men jag förstår att Per Bill
            inte kan ge det.
          </note>
          <note type="speaker">
            Anf. 27 PER BILL (m) replik:
          </note>
          <note>
            Herr talman! Jag hoppas också att jag avgår med segern.
          </note>
          <note>
            Utbildningsminister Thomas Östros och jag hade en debatt där
            vi båda två kanske tog i lite för mycket.
          </note>
          <note>
            Den debatten borde har förts med mindre hårda ord.
          </note>
          <note>
            Jag tror att han sade ungefär så här: Ja, det är ju fullt tänkbart
            att det är Anne-Marie Pålsson som är utbildningspolitisk talesman
            för Moderaterna nästa år.
          </note>
          <note>
            Jag tyckte att det var ett ganska grovt påhopp.
          </note>
          <note>
            Dessutom borde ju Thomas Östros veta att det är ytterst ovanligt
            i de stora partierna att någon som kommer helt ny automatiskt
            går rakt in och blir talesman i en fråga. Men vem vet? Jag får
            kanske en tegelsten i huvudet i morgon och dör. Men så länge jag
            kan kommer jag att kämpa för att vi ska ha ett system med en fri
            utbildning på universiteten.
          </note>
          <note>
            Jag är nämligen övertygad om - och där tror jag att vi är överens
            - att det är oerhört viktigt att vi plockar till oss alla talanger
            som finns i hela samhället. Vi ska få in så många som möjligt
            från så otraditionella studiemiljöer som möjligt på högskolan.
            Det är ungefär som när man går på en rockkonsert. Vi ska få dem
            att få den här kicken som man får när man hör en riktigt duktig
            föreläsare. De ska känna: Wow! Det här ska jag ägna mig åt. Det
            här ska jag bli duktig på.
          </note>
          <note>
            Det är oerhört viktigt. Jag hoppas verkligen att alla dörrar
            som är öppna i dag ska fortsätta stå öppna och att ytterligare
            dörrar ska öppnas. Det ska inte finnas några grindkors med avgifter
            någonstans.
          </note>
          <note>
            Anf. 28 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Till Per Bills favör vill jag säga att den sista
            delen av hans replik kunde inte en socialdemokrat ha sagt bättre.
          </note>
          <note type="speaker">
            Anf. 29 YVONNE ANDERSSON (kd) replik:
          </note>
          <note>
            Herr talman! Först önskar jag yrka bifall till reservation 4
            under punkt 16 i UbU4, vilket jag missade i mitt anförande tidigare.
          </note>
          <note>
            Till Majléne Westerlund Panke vill jag säga att jag tycker att
            det närmast är lite ohederligt att säga att vi vill sänka behörigheten
            till högskolan. Det har aldrig varit aktuellt att Kristdemokraterna
            vill sänka behörigheten till den högskola vi har i dag. Vi vill
            absolut inte gymnasifiera den heller. Däremot vill vi ha en yrkeshögskola
            som ger möjlighet för dem som har gått yrkesförberedande linjer
            att på ett annorlunda sätt komma in på den. Det är något helt
            annat. Vi har skrivit motioner om detta. Jag är fullständigt övertygad
            om att Majléne Westerlund Panke vet om detta.
          </note>
          <note>
            Så återigen till detta med avgifter. Det tycks vara en medveten
            satsning att fixa en bild som inte stämmer överens med den politik
            som vi vill föra. Vi ser avgifter för utländska studenter från
            icke EU-anslutna länder som en möjlighet för det här landets lärosäten
            att bibehålla en hög kvalitet. Jag skulle önska att
          </note>
          <note>
            Majléne Westerlund Panke inte bara var orolig för studenterna
            utan också för kvaliteten. Vad hjälper det om 75 % av landets
            ungdomar får gå på en högskola som inte har en internationellt
            försvarbar kvalitet? I
          </note>
          <note>
            dag är den urholkad. Det vet vi från flera oberoende källor.
          </note>
          <note>
            Vi tror att man ska kunna öka investeringarna och ge lärosätena
            bättre ekonomiska möjligheter, ge studenterna större möjligheter
            till internationella nätverk och öka ett inflöde i landet. Man
            skulle kunna höja kvaliteten genom att ta ut avgifter från studenter
            från icke EU-anslutna länder.
          </note>
          <note>
            Anf. 30 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Tror Yvonne Andersson att antalet utländska studenter
            från länder utanför EU kommer att öka om vi tar ut terminsavgifter
            för undervisningen?
          </note>
          <note type="speaker">
            Anf. 31 YVONNE ANDERSSON (kd) replik:
          </note>
          <note>
            Herr talman! Ja, jag tror att antalet kommer att öka. Jag tror
            att vi, precis som så många andra länder, kan delta i och ta vara
            på det flöde av kapital som finns på den internationella utbildningsmarknaden.
            Vi vet att många länder i dag har tvingats att ta ut avgifter
            av de egna studenterna eftersom man inte har tagit vara på detta
            i tid. Vi har Nya Zeeland som ett gott exempel.
          </note>
          <note>
            Vi vill inte ta ut avgifter från svenska studenter.
          </note>
          <note>
            Vi håller fast vid den goda tradition som vi har haft här i landet.
            Men när vi har investerat stora pengar i en mycket god utbildning
            och en avancerad forskarutbildning ser vi det inte som en omöjlighet
            att andra länder får köpa in sig och dela på investeringskostnaderna.
            På samma sätt som vi importerar olja kan väl vi tillåta andra
            länder att importera utbildning till sig.
          </note>
          <note>
            Varför ska inte vi ta del av detta? Det finns mycket pengar på
            denna marknad, precis som på andra marknader.
          </note>
          <note>
            Det handlar om att dela på investeringskostnaderna för att kunna
            ha en internationellt sett hög kvalitet för alla de studenter
            som ska gå på högskolorna. Därför ser vi detta som en möjlighet
            i det här landet. Den statliga utredningen Advantage Sweden har
            anvisat denna möjlighet. Det är absolut inget konstigt. Det är
            ett av tre förslag som redovisas som ni i regeringsunderlaget
            inte tar vara på eller ens diskuterar seriöst. Vi ser ju hur allt
            mindre pengar går till grundutbildning och forskning på våra lärosäten.
          </note>
          <note>
            Anf. 32 MAJLÉNE WESTERLUND PAN-
          </note>
          <note>
            KE (s) replik:
          </note>
          <note>
            Herr talman! Tack Yvonne Andersson! Nu fick jag en väldigt tydlig
            och klar bild av skillnaden mellan den kristdemokratiska och den
            socialdemokratiska synen på den utländska studenten. För oss handlar
            det om en möjlighet till internationalisering och ökat utbyte
            av erfarenheter och kunskaper mellan studenter. Internationaliseringen
            är huvudmotivet för oss.
          </note>
          <note>
            Men huvudmotivet för Kristdemokraterna och Yvonne Andersson är
            att vi ska importera studenter ungefär som vi importerar olja.
            Utländska studenter ska vara ekonomiska mjölkkossor för våra svenska
            universitet och högskolor. Där finns skillnaden i synsätt mellan
            kristdemokrater och socialdemokrater. Jag skulle vilja säga att
            den är oöverbryggbar.
          </note>
          <note type="speaker">
            Anf. 33 GUNNAR GOUDE (mp):
          </note>
          <note>
            Herr talman! De betänkanden som vi diskuterar behandlar flera
            olika propositioner, och förslagen berör både den högre utbildningen
            och forskningen.
          </note>
          <note>
            Låt mig börja med att säga några ord om de förslag som handlar
            om den högre utbildningen.
          </note>
          <note>
            De ekonomiska resurserna har i stora drag redan diskuterats och
            beslutats i riksdagen i anslutning till vårbudgeten. Det handlar
            om att tillskjuta medel för att finansiera den fortsatta utbyggnaden
            av högskolan.
          </note>
          <note>
            Det är kostnader för det ökade antalet platser i grundutbildningen
            och höjningar av kostnader för administrationen, t.ex. de ökade
            resurserna till CSN
          </note>
          <note>
            för att få en smidigare hantering av studiemedel till de studerande.
          </note>
          <note>
            De här resursförstärkningarna är aviserade i tidigare års propositioner
            och följer en sedan länge angiven kurs för utvecklingen av den
            svenska högskolan.
          </note>
          <note>
            De flesta partier är överens om att vi ska ha den här utbyggnaden.
            Det är väl bara Yvonne Andersson och
          </note>
          <note>
            Kristdemokraterna som har deklarerat att man inte tycker att
            den här utvecklingen är bra.
          </note>
          <note>
            Utöver budgetförslaget lägger regeringen fram en rad förslag
            till regler och lagar i de två propositionerna Den öppna högskolan
            och Likabehandling av studenter i högskolan. Vi kan erinra oss
            hur det var under den förra mandatperioden. Också då talade man
            om den öppna högskolan. Högskolan skulle öppnas ut mot samhället,
            och då handlade det om att öppna högskola och universitet mot
            näringslivet, det som kallades högskolans tredje uppgift.
          </note>
          <note>
            De nya förslagen handlar om en helt annan form av öppenhet. Högskolan
            ska vara öppen för alla, och hinder och svårigheter för olika
            grupper att studera vid högskolan ska elimineras. Förslagen till
            förändringar avser såväl rekryteringen och antagningen av nya
            studerande som de villkor som gäller för studerande inom högskolan.
          </note>
          <note>
            En sant öppen högskola kräver att den sociala snedrekryteringen
            avslutas, att all diskriminering inom systemet upphör, att pedagogiken
            och undervisningsmetoderna anpassas efter de nya grupperna av
            studerande och att tillgängligheten blir likvärdig för olika befolkningsgrupper,
            vilket också har regionalpolitiska konsekvenser.
          </note>
          <note>
            I propositionerna ges en rad olika förslag för att åstadkomma
            allt detta. Det handlar om förändringar av antagningssystemen,
            en särskild delegation som ska arbeta för att bredda rekryteringen,
            ett nätuniversitet för att öka tillgängligheten, införande av
            collegeår, ökade krav på den pedagogiska skickligheten hos lärarna
            och en pedagogisk utbildning för högskolelärare. Dessutom framläggs
            en rad nya lagförslag mot diskriminering av studerande efter kön,
            etnisk bakgrund och funktionshinder.
          </note>
          <note>
            Regeringens förslag har utarbetats i samverkan med Miljöpartiet
            och Vänsterpartiet, och vi står naturligtvis bakom förslagen och
            utbildningsutskottets betänkande i de här avseendena. Det förvånar
            mig att
          </note>
          <note>
            Ulf Nilsson inte tydligare tar ställning för de här förslagen.
            Folkpartiet svävar på målet och glider över till att tala om att
            kraven sänks och att det inte blir ett fritt val för de studerande.
            Det handlar i själva verket just om att öka friheten, friheten
            för de många att kunna välja högskola. Det är en ytterst viktig
            reform med alla de här åtgärderna när de väl är omsatta i verksamheter,
            och den syftar just till att öka friheten att välja att studera
            vid en högskola.
          </note>
          <note>
            När det så gäller forskningsresurserna fortsätter förstärkningen
            i budgeten, om än med relativt måttliga anslagsökningar. När det
            gäller forskningsresurserna skulle jag vilja beröra några principiellt
            viktiga frågor. Den nya organisationen för forskningsfinansiering
            består av Vetenskapsrådet med tre ämnesinriktade forskningsråd
            samt forskningsråden FAS och
          </note>
          <note>
            Formas för forskning inom sociala och miljörelaterade områden.
          </note>
          <note>
            Detta är alltså den organisation för finansiering av forskning
            som vi har att arbeta med. Enheterna inom denna nya forskningsorganisation
            har just påbörjat sina verksamheter, och de är inne i den första
            fasen av medelstilldelningen till olika forskningsprojekt. De
            här forskningsråden disponerar i runt tal 3 miljarder att fördela
            per år. Totalt i landet forskas det för 40-50
          </note>
          <note>
            miljarder per år, varav huvuddelen naturligtvis är tillämpad
            forskning, och en stor del finansieras av näringslivet. Det är
            alltså endast 6 % av landets forskningsresurser som riksdagen
            styr via forskningsråden. I den nya organisationen får grundforskningen
            ett stöd om knappt 4 % av den totala forskningssatsningen.
          </note>
          <note>
            I ett sådant perspektiv ser vi två stora problem när det gäller
            den framtida utvecklingen av svensk forskning. För det första
            är grundforskningen fortfarande underdimensionerad. För det andra
            måste den tillämpade forskningen, som framför allt finns inom
            FAS
          </note>
          <note>
            och Formas och som gäller samhällets utveckling såväl socialt
            som miljömässigt, få resurser så att den verkligen kan ge den
            vetenskapliga grunden för en samhällsutveckling som är långsiktigt
            hållbar.
          </note>
          <note>
            Inför framtiden är det viktigt att uppmärksamma de här två problemen.
            Det är speciellt viktigt att riksdagen noga följer och stöder
            utvecklingen av de relativt små enheterna inom den nya organisationen.
            De behöver resurser och frihet för att stödja och utveckla kärnan
            i svensk forskning. Grundforskningen måste utökas väsentligt.
            En framstående och fri grundforskning är förutsättningen för en
            god tillämpad forskning och för goda tillämpningar t.ex. i form
            av utveckling av nya produkter och tjänster inom näringslivet
            och den offentliga sektorn.
          </note>
          <note>
            En stark grundforskning ger också en bas för bedömningar, s.k.
            riskbedömningar, när det gäller vilka effekter olika tillämpningar
            kan beräknas få, kunskaper som är av fundamental betydelse för
            möjligheterna till en socialt och ekologiskt hållbar utveckling
            av samhället.
          </note>
          <note>
            Självfallet har riksdag och regering här ett övergripande ansvar
            för att resurserna används på ett för samhället bra sätt. De framtida
            förstärkningarna av forskningsresurserna kan ske genom direkt
            ökade anslag via budgeten, det som vi kallar friska pengar, men
            det finns också mycket att vinna genom en omfördelning av medel
            som kanaliseras till forskningen på andra vägar, så att de i stället
            når forskningen via forskningsråden.
          </note>
          <note>
            Det kan t.ex. gälla en del av de forskningsmedel som disponeras
            av statliga verk och myndigheter vilka nu själva delar ut forskningsanslag.
          </note>
          <note>
            Ett annat exempel som jag skulle vilja ta upp är de forskningsmedel
            som nu rinner riksdagen och forskningsråden förbi och hanteras
            av EU. EU-forskningen är dyr för Sverige och kräver stora resurser
            i form av svenska skattemedel. EU styr över svenska forskningsanslag
            av samma storleksordning som den totala satsning som vi gör på
            forskningsrådsorganisationen.
          </note>
          <note>
            I framtiden vore det en stor vinst om en större del av de forskningsmedel
            som EU nu disponerar kunde återföras till Sverige, underställas
            den svenska forskningspolitiken och hanteras i vanlig demokratisk
            ordning här i riksdagen. Olika möjligheter för att få en bättre
            styrning av de här medlen behandlas i Miljöpartiets motion Ub457.
          </note>
          <note>
            De här av EU disponerade svenska forskningsanslagen gäller till
            största delen tillämpad forskning. De skulle komma väl till pass
            när vi inom en snar framtid behöver förstärka forskningen inom
            de två nyinrättade forskningsråden FAS och Formas. De har många
            uppgifter att ta över från tidigare forskningsråd, och de är i
            en utvecklingsfas och kommer sannolikt att kräva betydande resurser
            i framtiden för att vi ska få en nationell kraftsamling av forskning
            kring en rad problem som det svenska samhället står inför när
            det gäller både sociala frågor och miljöfrågor.
          </note>
          <note>
            Jag yrkar bifall till Miljöpartiets motion 457.
          </note>
          <note>
            Betydelsen av forskningsrådens verksamhet för den fria forskningen
            är alltså mycket stor. Här förvånar det mig verkligen att flera
            partier närmast tar avstånd från den här tanken. Sofia Jonsson
            vill snarare föra över pengar direkt till högskolorna i syfte
            att gynna den fria forskningen. Ulf Nilsson uttrycker samma sak.
            Per Bill har för Moderaternas del sagt att det här är en centralisering
            som man ogärna ser. Han har dessutom föreslagit att man ska ha
            privata högskolor för att få större frihet när det gäller forskningen.
          </note>
          <note>
            De här åtgärderna - det tror jag att alla som har erfarenhet
            av högskolor och universitetsverksamhet vet - gynnar knappast
            forskningens frihet. Självfallet ska universitet och högskolor
            ha bra basresurser, men forskningens frihet ska garanteras genom
            statliga forskningsråd och en fri konkurrens mellan forskarna
            om forskningspengar, så att vi får en konkurrens som också i framtiden
            garanterar utvecklingen av en god kvalitet i svensk forskning.
          </note>
          <note>
            Den nya forskningsorganisationen är alltså ett steg i rätt riktning
            och resursförstärkningarna är delvis påbörjade. Jag kan för Miljöpartiets
            del med glädje konstatera att vi i årets budget fått en ordentlig
            förstärkning av anslagen till det övergripande området biologisk
            mångfald och ekologisk hållbarhet. Det är ett område som utgör
            själva kärnan i den kunskap som ska vara basen för en långsiktigt
            ekologiskt hållbar samhällsutveckling.
          </note>
          <note>
            Inom det här forskningsfältet krävs samverkan mellan grundforskning
            och tillämpad forskning. Anslaget är därför fördelat på Vetenskapsrådet,
            Ämnesrådet för naturvetenskap och teknik, Formas, SLU
          </note>
          <note>
            och Artdatabanken. Det här sätter den nya organisationen på prov,
            och det ska bli intressant att se hur de olika enheterna inom
            organisationen själva kommer att utforma den verksamhet som krävs
            för att resultaten ska bli goda och att bygga upp en bra samverkan
            mellan enheterna.
          </note>
          <note>
            En sådan samverkan mellan forskningsråden, mellan grundforskning
            och tillämpad forskning, kommer att ha stor betydelse för forskning
            och utveckling inom en rad andra områden i framtiden, och det
            finns alla skäl att tro att den nya organisationen med den utformning
            den i dag har kommer att vara väl skickad att utveckla de här
            samverkansmöjligheterna.
          </note>
          <note>
            Jag vill som avslutning bara deklarera att jag stöder förslaget
            i utskottets betänkande i det här ärendet och alltså yrkar bifall
            till motion 457.
          </note>
          <note type="speaker">
            Anf. 34 YVONNE ANDERSSON (kd) replik:
          </note>
          <note>
            Herr talman! Jag vill bara informera om Kristdemokraternas syn
            på den kritik som Gunnar Goude presenterar när det gäller utbyggnaden
            av högskolan.
          </note>
          <note>
            Vi vill ha en utbyggnad av högskolan med jämn och hög takt. Vad
            vi har drabbats av nu - det har vi sett länge - är att man inte
            har lyckats upprätthålla kvaliteten med den utbyggnad som har
            skett. Vi har på oss, som jag också nämnde förut, till 2010, när
            35 % av alla lärare som finns på högskolan ska pensioneras.
          </note>
          <note>
            Hur högskolan ska försörjas med nya disputerade lärare vet vi
            ingenting om. Redan nu finns det många som får så lite som fyra
            timmar per vecka i undervisning enligt Ingemar Linds rapport om
            styrningen av högskolan.
          </note>
          <note>
            Alltså: Vi vill bygga ut högskolan, men det ska ske i en sådan
            takt att kvaliteten upprätthålls, och det är fortfarande den fråga
            som vi vill rikta till er som sitter med och beslutar och ställer
            er bakom utbyggnaden: Hur tänker ni säkra kvaliteten för högskolan?
          </note>
          <note type="speaker">
            Anf. 35 GUNNAR GOUDE (mp) replik:
          </note>
          <note>
            Herr talman! Det pågår ett kvalitetsarbete som är mycket omfattande,
            och det känner Yvonne också till.
          </note>
          <note>
            Högskoleverket har som huvuduppgift att granska och utveckla
            kvaliteten. Det finns många andra åtgärder som är vidtagna.
          </note>
          <note>
            Det är sant att vi har en stor pensionsavgång att vänta, och
            det är också en alltför liten andel av lärarna ute på högskolorna
            som har egen forskarutbildning. Men att höja kvaliteten i de här
            avseendena, att utbilda fler lärare osv. ska ju ske just inom
            högskolan.
          </note>
          <note>
            Jag tror inte att vi ska skära ned antagningen av studerande
            med 25 % bara för att vi förväntar oss att
          </note>
          <note>
            25 % av lärarna går i pension, utan vi måste naturligtvis hålla
            högskolan och högskoleutbildningen öppen och arbeta så mycket
            det går för att få en så god kvalitet som det går med de resurser
            vi har.
          </note>
          <note>
            Sverige behöver ha en större andel av befolkningen utbildad med
            högskolestudier. Kvalitetskraven är mycket viktiga, men vi tror
            alltså inte att det är rätta läget att minska antalet grundutbildningsplatser.
            Det är också så att det är en lång kö av studerande som söker
            till högskolan som i dag inte får plats.
          </note>
          <note type="speaker">
            Anf. 36 YVONNE ANDERSSON (kd) replik:
          </note>
          <note>
            Herr talman! Det här är väldigt intressant, för det är ju inte
            länge sedan rapporterna kom om hur många som dock går på högskolan
            men inte får ut någon färdig examen. Genomströmningen är inte
            så kraftfull, och målen nås inte så snabbt som man önskar. Så
            visst finns det saker att göra när det gäller kvaliteten som vi
            redan nu vet.
          </note>
          <note>
            Då säger kristdemokraterna: Vi ska naturligtvis bygga ut, men
            i den takt som vi mäktar med när det gäller kvalificerade lärare,
            biblioteksresurser, bostäder till studenter osv. Där vill ju vi
            ha ett helhetsansvar. Jag vill bara klargöra varför vi snarare
            kritiserar en utbyggnad som gör att man inte kan hålla sådan kvalitet
            att genomströmningen blir effektiv.
          </note>
          <note>
            Det är därför vi inte bygger ut i den takten.
          </note>
          <note type="speaker">
            Anf. 37 GUNNAR GOUDE (mp) replik:
          </note>
          <note>
            Herr talman! Det här tror jag inte alls kommer att höja kvaliteten
            i högskolan, dvs. att minska antagningen på det sätt som kristdemokraterna
            föreslår. Nu tar Yvonne upp rätt många andra frågor också. Bostäderna
            är ett problem, naturligtvis, och där har ju regering och riksdag
            vidtagit vissa åtgärder, men mycket av ansvaret ligger självfallet
            på de kommuner som har högskolor inom sin räjong. Jag tror att
            det är klokare då att i stället arbeta energiskt för att få fram
            bostäder och för att få kvalitetsgaranti och hela tiden förbättra,
            men att inte utestänga studenter i dagsläget från en utbildning
            som de själva vill välja och som landet så väl behöver.
          </note>
          <note type="speaker">
            Anf. 38 ULF NILSSON (fp) replik:
          </note>
          <note>
            Herr talman! Först gäller det pengar direkt till universiteten,
            som Gunnar Goude menar att Folkpartiet vill, och det vill vi verkligen
            också, därför att vi tycker att det är väldigt viktigt att värna
            om fri forskning. Gunnar Goude som själv har stor erfarenhet från
            forskningsvärlden måste vara medveten om vilket problem det är
            i forskarutbildning och doktorandutbildning när hela verksamheten
            är beroende av att söka pengar utifrån och man inte vet från det
            ena året till det andra om man får pengar. Därför behöver universitet
            och högskolor mer pengar direkt. Detta motsäger inte att vi naturligtvis
            också ska ha ett starkt vetenskapsråd, men andelen som går direkt
            till vetenskapsområdena bör öka.
          </note>
          <note>
            Det är just den här synen på fri forskning som gör att jag, precis
            som Gunnar Goude, håller ett mycket vakande öga på EU:s forskningspolitik.
            Trots att jag och mitt parti är kanske de största EU-vännerna
            är vi skeptiska till en alltför kraftig byråkratisk och politisk
            styrning av EU-forskningsmedlen. Så på den punkten är vi faktiskt
            inte så långt ifrån varandra.
          </note>
          <note>
            Avslutningsvis: När det gäller att öppna högskolan för alla säger
            Gunnar Goude att Folkpartiet inte vill det. Jag svarade nyss på
            en liknande replik.
          </note>
          <note>
            Kort sagt vill vi naturligtvis arbeta för att öppna högskolan.
            Alla som vill, som har intresse och som har fallenhet för studier
            ska komma dit. Men det måste gå att öppna högskolan för fler grupper
            utan att sänka förkunskapskraven.
          </note>
          <note>
            Om man sänker förkunskapskraven tvingar man också mer eller mindre
            högskolorna att sänka kraven på undervisningen. Då får vi en sänkning
            av kvaliteten genom hela systemet. För mig är inte en öppen högskola
            detsamma som att sänka kraven på vad studenterna ska kunna när
            de kommer dit.
          </note>
          <note type="speaker">
            Anf. 39 GUNNAR GOUDE (mp) replik:
          </note>
          <note>
            Herr talman! Jag tror att vi har en nyansskillnad när det gäller
            fördelningen och en optimal användning av forskningsresurser.
            Såsom vi bedömer det är behovet mycket stort när det gäller de
            forskningsresurser som går via de än så länge mycket små forskningsråd
            vi har.
          </note>
          <note>
            Jag noterade med tillfredsställelse att Folkpartiet kanske ställer
            sig bakom vår motion om hur man ska hantera EU-medlen för att
            de åtminstone till en lite större del ska kunna få passera den
            vanliga vägen via riksdagen och de svenska forskningsråden.
          </note>
          <note>
            Jag vet inte varifrån Ulf Nilsson har fått detta med att vi vill
            sänka kraven när det gäller den öppna högskolan. Är det tankarna
            kring det som man har börjat tala om som reell kompetens? Man
            inser att det här med betyg kanske inte är ett så bra mått på
            kompetensen utan skulle vilja ha en bredare och djupare syn på
            varje individs möjlighet att klara av högskolestudierna. Det är
            ett konkret förslag att man ska arbeta fram andra komptensmöjligheter.
          </note>
          <note>
            Såvitt jag förstår är det snarare en fråga om att höja kompetenskraven
            än att sänka dem. Jag ser inga tecken på att vi sänker kraven
            på kompetens. Det är heller inte till gagn för de studerande som
            skulle komma in. Målet är hela tiden att man ska välja att öppna
            högskolan och få in studerande på de utbildningar där de har möjligheter
            och framför allt motivation för att klara av studierna.
          </note>
          <note type="speaker">
            Anf. 40 ULF NILSSON (fp) replik:
          </note>
          <note>
            Herr talman! När det gäller EU-medlen finns det många möjligheter.
            Vi tycker från Folkpartiets sida att vi borde titta lite närmare
            på vilka lösningar man kan hitta för att minska just den politiska
            och byråkratiska styrningen av EU-medlen. Man kan minska anslaget
            inom EU och föra över de pengarna till nationerna. En annan lösning
            är att försöka inrätta en form av europeiskt vetenskapsråd - den
            modell som
          </note>
          <note>
            Gunnar Goude uppskattar här i Sverige - och få det mer forskningsstyrt
            även på EU-väg.
          </note>
          <note>
            Där kan man nu inte låsa sig. Det är viktigt att man för debatten
            och ser kritiskt på hur EU:s forskningspolitik utvecklas. Samtidigt
            ska vi vara positiva till alla de stora möjligheter till viktigt
            samarbete som finns och absolut inte stänga några dörrar för det.
          </note>
          <note>
            Men en försiktighet och en kritiskt vaksam blick på
          </note>
          <note>
            EU:s forskningspolitik är befogad.
          </note>
          <note>
            Jag vet inte hur många som känner till att man redan i dag har
            grundläggande högskolebehörighet för svenska universitet och för
            högskola om man har
          </note>
          <note>
            90 % godkänt i gymnasieskolan. Det innebär att man har rätt att
            börja på en högskola fast man inte är godkänd i t.ex. ämnet svenska.
            I de förslag som finns här urholkas kraven på förkunskaper ännu
            mer, och de ämnen som räknas upp som man ska ha läst blir färre.
          </note>
          <note>
            Om man har skaffat sig dessa kunskaper på annat sätt ska man
            naturligtvis kunna visa det genom en tentamen i någon form av
            valideringssystem. Det är inte det rent formella att man måste
            ha tagit betyg i just den svenska gymnasieskolan jag är ute efter.
            Det viktiga är det formella förkunskapskravet för att inte lura
            in människor i utbildningar som de inte har den ringaste förutsättning
            att klara av. Det är orättvist mot människor som tar studielån
            och satsar på en osäker utbildning.
          </note>
          <note type="speaker">
            Anf. 41 GUNNAR GOUDE (mp) replik:
          </note>
          <note>
            Herr talman! När det gäller EU-forskningen innehåller motionen
            en del av de förslag som Ulf Nilsson nämner. En möjlighet är att
            man mer systematiskt försöker samordna ansökningarna till EU från
            svenska forskares sida. Det skulle man kunna göra t.ex. via forskningsråden.
            Det kunde vara en uppgift för Utbildningsdepartementet att titta
            på hur det skulle kunna gå till.
          </note>
          <note>
            En annan möjlighet är att utbildningsministern i
          </note>
          <note>
            EU driver frågan att man minskar EU:s budget för forskning och
            då också minskar avgiften till EU i motsvarande mån och att pengarna
            kan gå tillbaka till
          </note>
          <note>
            Sverige. Det är en tanke som även socialdemokratiska utbildningsministrar
            inte varit främmande för. Förra mandatperioden hade vi en diskussion
            som gick i den riktningen när det gällde hur svensk forskningspolitik
            skulle drivas i EU.
          </note>
          <note>
            Det finns också en möjlighet att man avstår från att söka en
            del av EU-medlen eftersom de kräver en motprestation från svensk
            sida med 100 %. Får en forskare 1 miljon från EU ska en svensk
            forskningsorganisation skjuta till ytterligare 1 miljon. Det kan
            vara så att man i det läget tycker att det är värt att vara lite
            försiktig med den sortens satsningar eftersom de konkurrerar ut
            annan forskning.
          </note>
          <note>
            När det gäller frågan om att lura in människor på högskolan tror
            jag att Ulf Nilsson inte har något särskilt bra underlag. Jag
            tror inte att det är några större grupper som skulle luras in
            i svensk högskola och misslyckas för att de trodde att de inte
            skulle behöva kunna t.ex. svenska.
          </note>
          <note>
            En generositet när det gäller behörighetsvillkoren skulle vara
            på sin plats, i synnerhet som vi vet att behörighetsvillkoren
            är formulerade i termer av betyg som inte säger särskilt mycket.
            Det kan t.ex. gälla gymnasieelever med invandrarbakgrund som har
            kommit hit nyligen och därför kanske inte har fått godkänt i svenska
            men är alldeles utmärkt lämpade för högskolestudier.
          </note>
          <note type="speaker">
            Anf. 42 PER BILL (m) replik:
          </note>
          <note>
            Herr talman! Min ambition att inte ta så många repliker kommer
            på skam när jag blir apostroferad.
          </note>
          <note>
            Vi vill se ytterligare två lärosäten i stiftelseform.
          </note>
          <note>
            Låt mig använda en bild som jag tror att Miljöpartiet förstår.
            Med den mångfald av studenter som vi nu ser och en mångfald som
            kommer att bli ännu större är det farligt om vi försöker ha bara
            en sorts universitet och en sorts högskolor och att alla högskolor
            hoppas och tror att de en gång ska bli ett stort universitet med
            exakt lika struktur som universiteten har.
          </note>
          <note>
            Jag ser lärosätesvärlden som ett ekosystem. Vi har stora och
            små, breda och specialiserade. Vi har ett nytt IT-unversitet som
            jag tycker är en god idé. Jag skulle vilja se ett universitet
            som hade Caltech som förebild, dvs. att det var lika många studenter
            som det fanns anställda på universitetet. Jag skulle vilja se
            att man på något annat universitet hade massföreläsningar via
            Internet.
          </note>
          <note>
            Mångfalden är viktig i ett ekosystem som ska tillgodose så vitt
            skilda studenter som vi är ganska säkra på att vi kommer att se
            i framtiden. I vårt ekosystem får det plats med inte bara två
            utan faktiskt fyra stiftelseformade fiskar.
          </note>
          <note type="speaker">
            Anf. 43 GUNNAR GOUDE (mp) replik:
          </note>
          <note>
            Herr talman! När det gäller mångfalden är vi helt överens. Det
            låter grönt. När man tittar på utvecklingen av universitet och
            högskolor i Sverige är det just mångfalden som slår en. Tanken
            är att vi bakom de
          </note>
          <note>
            13 universitet och 23 högskolor som vi nu har ska se en utveckling
            som inte alls är centralstyrd.
          </note>
          <note>
            Vi ser inte alls några tendenser till det. Tvärtom försöker de
            olika högskolorna att hitta sin egen profil, sin egen nisch och
            anpassa sig efter den region som de verkar i. De tittar på vilka
            företag som finns i regionen och specialiserar sig inom områden
            där de företagen har intresse av forskning osv.
          </note>
          <note>
            Den här mångfalden är naturligtvis viktig, och den ska stimuleras.
            Men det ligger en fara i att införa privata högskolor och universitet
            eller att ha dem i stiftelseform.
          </note>
          <note>
            Det kan sätta en broms på utvecklingen. Det som är mångfaldens
            styrka är just att man kan pröva olika alternativ och utvecklas
            fritt. I och med att man har statliga resurser har man också en
            garanti för denna frihet, en garanti som kan försvinna om man
            hamnar i en situation med privat finansiering.
          </note>
          <note>
            Att bli beroende av ett företag eller ett bolag främjar inte
            utvecklingen av forskning och utbildning. Den utvecklingen ska
            inte styras av de krafter som i andra sammanhang kan vara effektiva.
            Marknadskrafterna, t.ex., är effektiva för utvecklingen av bolag.
            Men det fungerar inte om det ska finnas en garanti för kvalitet
            och frihet när det gäller forskning och utbildning som kanske
            inte alltid är lönsam i företagsmässig bemärkelse.
          </note>
          <note type="speaker">
            Anf. 44 PER BILL (m) replik:
          </note>
          <note>
            Herr talman! Jag har bara en kort fråga. Vad har
          </note>
          <note>
            Jönköpings högskola, Chalmers och Handels gjort som är dåligt?
            Kan Gunnar Goude ge något exempel på att de bedriver en verksamhet
            som är sämre och som inte borde finnas i den stora mångfald, i
            det stora ekosystem som vi ska ha?
          </note>
          <note>
            Jag tror tvärtom att dessa högskolor har tillfört väldigt mycket.
            Vi är ju bara ett litet ekosystem i ett globalt utbildningsekosystem.
            Där finns det många privata alternativ, många statliga alternativ
            och många spännande alternativ. Det kommer att bli oerhört mycket
            vanligare att våra studenter söker sig till
          </note>
          <note>
            Barcelona eller London i stället för Örebro eller
          </note>
          <note>
            Lund. Då är det viktigt att vi i vårt lilla ekosystem har den
            mångfald som finns i det stora globala ekosystemet.
          </note>
          <note type="speaker">
            Anf. 45 GUNNAR GOUDE (mp) replik:
          </note>
          <note>
            Herr talman! Dessa exempel var ju inte särskilt farliga. Skillnaden
            mellan en statlig högskola och
          </note>
          <note>
            Jönköpings högskola är ju oerhört liten. Pengarna och garantin
            kommer från staten. Man ställer upp på högskoleförordningen precis
            som den gäller för statliga universitet. Så länge det finns privata
            högskolor och universitet som fungerar precis som de statliga
            högskolorna är problemet naturligtvis litet. Vi får se hur utvecklingen
            kommer att bli i Jönköping.
          </note>
          <note>
            Jag tänker inte låta mig luras av Per Bill att räkna upp de saker
            som jag tycker är dåliga på Handelshögskolan. Men det är en typ
            av högskola som löper en större risk för att stelna i sin verksamhet.
            Den bedömningen skulle jag vilja göra, men jag vill alltså inte
            rikta kritik mot de tre nu existerande högskolorna. De är bra
            i många avseenden, men jag ser en fara och en nackdel med att
            satsa på den typen av utveckling.
          </note>
          <note type="speaker">
            Anf. 46 Utbildningsminister THOMAS ÖSTROS (s):
          </note>
          <note>
            Herr talman! Jag får tacka för en intressant förmiddag. Det har
            varit en viktig debatt. Det är inte utan än att det märks att
            det börjar att närma sig valår.
          </note>
          <note>
            Det har varit ovanligt högt tonläge i diskussionen om utbildnings-
            och forskningspolitiken. Det är nästan så att både Yvonne Andersson
            och Per Bill tidvis har snuddat vid falsettoner. Det skiljer sig
            mot den debatt som vi i övrigt har haft under mandattiden.
          </note>
          <note>
            Jag känner mig ganska stolt och nöjd över att vi ändå på många
            sätt har lyckats att skapa en konsensus kring viktiga delar av
            utbildnings- och forskningspolitiken. Grundforskningens fundamentala
            ställning är inte alldeles självklar bland flera partier. Att
            forskarna måste ha ett starkt inflytande över fördelningen av
            forskningsmedel är inte alls självklart. Moderaterna inrättade
            stiftelser där forskarna inte hade något inflytande innan regeringen
            grep in. Starka högskolor i varje län var en stor politisk stridsfråga
            där inte minst moderaterna sakta men säkert har fått backa.
          </note>
          <note>
            Sedan har det funnits en kärna av samförstånd i centrala delar.
            Men det är tydligt att när vi nu närmar oss valet spricker det
            upp i lite olika riktningar bland de borgerliga partierna, ibland
            i väldigt olika riktningar.
          </note>
          <note>
            Det finns en bekymrad ton som jag ibland kan instämma i. Jag
            kan, liksom Per Bill, vara bekymrad över Yvonne Andersson och
            den politik som hon lägger fram.
          </note>
          <note>
            I Yvonne Anderssons anförande låter det som att hon vill göra
            mycket stora satsningar på högskolan.
          </note>
          <note>
            Allt ska bli bättre. Hon går igenom allt ifrån fakultetsanslag
            till lärarnas möjligheter till forskning vid sidan av. I själva
            verket har Yvonne Andersson lagt fram förslag till mycket kraftiga
            nedskärningar inom utbildning och forskning. Hon vill dra ned
            på anslagen till grundutbildningen med 590 miljoner kronor och
            på anslagen till forskarutbildningen med 100
          </note>
          <note>
            miljoner kronor. Hon vill spara 315 miljoner kronor på studiestödet,
            slopa anslaget till myndigheter för
          </note>
          <note>
            Sveriges nätuniversitet, minska anslaget till Högskoleverket
            osv. Där uppvisar jag samma bekymrade min som Per Bill.
          </note>
          <note>
            Ulf Nilsson är bekymrad över Per Bill och Yvonne Andersson, och
            det är jag också. Det gäller avgifterna. Ulf Nilsson har själv
            skickat ut ett pressmeddelande och frågat: Vilken är egentligen
            moderaternas och kristdemokraternas syn på avgifter för högre
            utbildning?
          </note>
          <note>
            I dag har vi fått ett tydligt svar från både Yvonne
          </note>
          <note>
            Andersson och Per Bill. De vill införa avgifter för utländska
            studenter. Det är som att sälja olja, sade
          </note>
          <note>
            Yvonne Andersson. Per Bill skulle väl inte använda samma uttryck,
            men det är ett nytt steg. Precis som
          </note>
          <note>
            Majléne Westerlund Panke säger har man smidit nyckeln, men stoppa
            inte in den i dörren!
          </note>
          <note>
            Om ni inför avgifter för utländska studenter blir det ohyggligt
            svårt att stå emot ett införande av avgifter också för svenska
            studenter. Hur ska ni klara det? En person som har bott i Sverige
            i många år, men som är utländsk medborgare, ska han betala avgift?
            Eller ska vi göra som Yvonne Andersson har skrivit i debattartiklar,
            försöka att kompensera svenska studenter för dessa avgifter?
          </note>
          <note>
            Sofia Jonsson blir, liksom jag, bekymrad när hon lyssnar på Ulf
            Nilsson och Per Bill. Centerpartiet har ställt upp för utbyggnad
            till minst en stark högskola i varje län. Sofia Jonsson blir naturligtvis
            skräckslagen när hon hör om de nya resursfördelningssystem som
            moderaternas Per Bill och Folkpartiets Ulf Nilsson vill genomföra,
            dvs. ett studentpengsystem som skulle innebära att vi antagligen
            fick tiotusentals nya studenter i Lund, Stockholm och Uppsala
            samtidigt som det skulle bli mycket kraftiga resursneddragningar
            på övriga landets högskolor. Det vore inte bra för kvaliteten
            i Uppsala, Lund och Stockholm. Universiteten där vill inte ha
            den utvecklingen. Och var ska dessa studenter bo? Det skulle också
            ta knäcken på vår gemensamma satsning på att bygga starka högskolor
            i varje län.
          </note>
          <note>
            Det finns alltså en bekymrad ton hos borgerligheten, men väldigt
            lite av intressanta framtidsstrategier, inte annat än det redan
            tidigare har legat nära regeringens förslag.
          </note>
          <note>
            Vi har nu att diskutera några nya, viktiga initiativ, inte minst
            propositionen Den öppna högskolan. Det är en viktig proposition
            som jag ser som en milstolpe när det gäller att verkligen få öppna
            högskolor och att verkligen knäcka den sociala snedrekryteringen.
          </note>
          <note>
            Vi har kommit långt. Av drygt 300 000 studenter kommer i dag
            hälften från familjer där varken mamma eller pappa har pluggat
            vid högskolan. Det är mer än 150 000 studenter som har tagit det
            steget. Men det räcker inte. Ska högskoleutbildning bli en levande
            möjlighet i varje hem måste vi fortsätta att arbeta för att öppna
            högskolan.
          </note>
          <note>
            Jag vill tacka s-gruppen för att vi tillsammans har mejslat fram
            den här propositionen. Jag vill också tacka Gunnar Goude och Britt-Marie
            Danestig för det här samarbetet, men också för det samarbete som
            vi har haft under mandatperioden. Det har varit ett mycket bra
            och utvecklande samarbete som har förädlat våra gemensamma förslag.
          </note>
          <note>
            Under den här hösten har forskningsfrågorna hamnat väldigt mycket
            i fokus i de allmänna diskussionerna. Det gäller inte minst frågan
            om stamcellsforskning som har väckt frågan om forskningens möjligheter
            och de etiska gränsdragningar som kommer att bli alltmer aktuella
            i framtiden. Vetenskapsrådet, den nya grundforskningsmyndighet
            som vi fattade beslut om här för inte så länge sedan, har blivit
            en myndighet som har tagit ett stort ansvar i den diskussionen.
          </note>
          <note>
            Jag är mycket nöjd med att se att ett vetenskapsråd, som inkorporerar
            alltifrån humaniora, samhällsvetenskap och teologi bort till naturvetenskap,
            teknik och medicin, har lyckats hantera en mycket svår och mycket
            viktig fråga på ett sätt som har skapat stor respekt i omvärlden.
            Man har också lagt fram ett förslag till riktlinjer för stamcellsforskningen,
            som jag tror att de flesta av oss tycker känns rimligt och bra.
          </note>
          <note>
            Här ser vi hur viktigt det är med myndigheter som har ett klart
            och tydligt uppdrag. Men det är en viktig princip från regeringen
            att vi också lägger stort ansvar på forskarsamhället och säger:
            Vi litar på er och på era bedömningar, men ni måste göra dem med
            ett ansvarstagande så att hela samhället blir intresserat av frågeställningarna.
          </note>
          <note>
            Forskningspolitiken har fått en tydlig inriktning under den här
            mandatperioden. Grundforskning och forskarutbildning är statens
            främsta uppdrag. Vi har bildat nya myndigheter. Vetenskapsrådet
            har fått 30-
          </note>
          <note>
            procentiga anslagsökningar de här åren. Det är första steget
            till att bygga ett vetenskapsråd som jag ser som en i framtiden
            mycket stark forskarstyrd grundforskningsmyndighet som kommer
            att hävda kvaliteten i svensk forskning och se till att vi behåller
            oss i toppen vid internationella jämförelser.
          </note>
          <note>
            Våra två sektorsforskningsråd FAS och Formas för arbetsliv, socialvetenskap
            och för uthållighetsfrågorna, som är styrda av forskarna själva,
            får också de kraftiga resurstillskott. FORMAS får 110 miljoner
            kronor ytterligare i forskningsresurser.
          </note>
          <note>
            Vår myndighet Vinnova ska arbeta med det näringslivsnära perspektivet
            och se till att vi ligger framme inom de spännande framtidsområdena
            bioteknik och informationsteknik och kan också kommersialisera
            forskningsresultat. Också denna myndighet är ny och får kraftiga
            resurstillskott, 110 miljoner kronor. Det är mer än en tioprocentig
            ökning.
          </note>
          <note>
            Nu byggs också forskarskolor upp över hela landet, 16 forskarskolor
            i ämnena alltifrån historia till bioteknik och informationsteknik.
            Mer än 210 miljoner kronor satsas på att förnya och förbättra
            forskarutbildningen och på att rekrytera den nya generationen
            forskare.
          </note>
          <note>
            Högskolorna som vi tidigare hade i Karlstad,
          </note>
          <note>
            Växjö och Örebro har blivit universitet under mandatperioden.
            De har tillsammans med de högskolor som har specialiserat sig
            i det nya landskapet tagit sin uppgift på allvar att verkligen
            profilera sig för att skapa spetsområden, som högskolorna Mitthögskolan,
            Blekinge tekniska högskola, Malmö högskola,
          </note>
          <note>
            Högskolan i Kalmar och Mälardalens högskola, vilka alla har fått
            ett vetenskapsområde och ansvaret att bedriva forskarutbildning
            inom ett avgränsat fält.
          </note>
          <note>
            Sammantaget får de 336 miljoner kronor i anslagsökningar per
            år.
          </note>
          <note>
            För alla övriga högskolor har ytterligare insatser gjorts så
            att alla får ökningar i fasta forskningsresurser, också detta
            i en omfattning som vi inte har sett tidigare.
          </note>
          <note>
            Sammantaget ökar vi resurserna till grundforskning och forskarutbildning
            med 1,5 miljarder. Det gör vi utifrån läget att vi tillhör världens
            allra, allra bästa.
          </note>
          <note>
            Vi tillhör de länder som satsar mest offentliga resurser på forskning
            i världen. Vi är enligt OECD det land som gör störst investeringar
            i kunskapssamhället. Vi är nummer ett.
          </note>
          <note>
            Vi ligger tillsammans med Schweiz högst i världen när det gäller
            examinationer i forskarutbildningen. Vi är världens största producent
            av vetenskaplig kunskap, om man räknar per invånare. Nu satsar
            vi än mer. Det är viktigt att känna det självförtroendet för svensk
            del om vi ska fortsätta att vara en framstående forskningsnation.
          </note>
          <note>
            Samma är det med utbildningspolitiken inom högskolan. Där sker
            en mycket kraftig expansion med nya resurser. Högskolan har fått
            över 6 miljarder från
          </note>
          <note>
            1997 fram till nu i nya utbildningsresurser. Det har vi inte
            tidigare skådat i svensk modern utbildningspolitisk historia.
            Nu har vi också möjligheter att göra särskilda kvalitetsinsatser
            riktade till humaniora och samhällsvetenskap, 200 miljoner extra,
            för att just få mer av relationen till lärarna och mer av seminarieformen.
          </note>
          <note>
            Det har varit en mandatperiod som dessutom har inneburit en reformerad
            lärarutbildning med stora forskningssatsningar kopplade till den.
            Vårdutbildningarna förstatligas och får en mycket kraftig anslagsökning.
            Vi har satsat 4 miljarder på att göra det nya studiemedelssystemet
            än mer generöst. Det har varit en intensiv mandatperiod, men det
            är väldigt viktiga steg som tagits mot framtiden.
          </note>
          <note>
            Den sociala snedrekryteringen är en oerhört viktig fråga. Det
            är roligt att se att det har blivit en viktig fråga hos flera
            partier än vi som traditionellt brukar hävda detta. Det är viktigt,
            för politiken fungerar ju så att när en fråga blir allmän ökar
            också trycket i den.
          </note>
          <note>
            Det är därför som propositionen Den öppna högskolan är så viktig.
            Den innehåller en lag om likabehandling i högskolan. Det är ett
            viktigt principiellt steg som ger studenterna samma rättstrygghet
            som anställda ute i arbetslivet.
          </note>
          <note>
            Att stimulera rekryteringsarbetet ute på högskolorna är inte
            att sänka kraven, Ulf Nilsson. Vi ska se till att vi har både
            fria och excellenta akademiska bastioner men som har ett engagemang,
            inte minst ett socialt engagemang, för att locka nya grupper till
            högskolan. Själv blev jag väldigt inspirerad av nobelpristagaren
            Amartaya Sen, som just jobbar i en excellent miljö med att rekrytera
            nya grupper för att han också har ett socialt engagemang.
          </note>
          <note>
            Collegeutbildningar och breddat basår är ett sätt att skapa nya
            ingångar till högskolan. Men det gäller också att se till att
            förändra miljön i högskolan. Där blir den pedagogiska utbildningen
            obligatorisk för nyanställda lärare. Det är en skyldighet och
            en rättighet. Det är väldigt viktigt att också stimulera den pedagogiska
            förnyelsen.
          </note>
          <note>
            Den nya tekniken erbjuder möjligheter till utbildning om man
            har långt till högskolan i glesbygden eller om man finns i stan
            men arbetar och har svårt att följa högskolornas föreläsningstider.
            Då blir det nya nätuniversitetet en mycket viktig och konkret
            insats för att öppna upp högskolan.
          </note>
          <note>
            Det är också en oerhört viktig uppgift att se till att våra högskolor
            är förberedda på att ta emot invandrade akademiker, så att de
            får möjlighet till kompletteringsstudier för att sedan kunna komma
            ut på arbetsmarknaden utan att känna att alla de år som de har
            lagt ned på universitetsstudier i hemlandet inget är värt i Sverige.
          </note>
          <note>
            Internationaliseringen av högskolan, till sist, är ett väldigt
            viktigt grunduppdrag för hela vårt högskoleväsende. Det är en
            väldigt viktig kvalitetsstämpel att våra högskolor är fyllda också
            av utländska studenter, men också att våra studenter reser ut.
            Den senaste siffran är 33 000 svenska studenter vid något universitet
            någonstans i världen - ett stort svenskt universitet ute i världen.
            Nu satsar vi dessutom på att öka utbytet med Afrika, Latinamerika
            och Asien genom
          </note>
          <note>
            Linnaeus-Palme-programmet, som på sikt kan bli en väldigt viktig
            aktör när det gäller att stärka kontakterna med dessa delar av
            världen.
          </note>
          <note>
            Jag vill se en innovativ högskola. En fri akademi tycker jag
            är en självklarhet. Det är ingen bra utbildning och ingen bra
            forskning om den inte bedrivs under frihet. Men det ska vara en
            innovativ högskola som utvecklas och som har stolthet och kraft
            nog att också samverka med omvärlden. Vi ska inte ha det konservativa
            tillbakablickande idealet av elfenbenstornet som är sig själv
            nog, som utser sina egna styrelseledamöter och som inte har något
            att hämta från omvärlden. Vi ska ha en öppen akademi som hämtar
            kraft ur att det i styrelsen finns representanter från olika delar
            och med olika erfarenhetsbakgrunder. Det gör att man kan arbeta
            med att stärka innovationskraften inom högskolan.
          </note>
          <note>
            Den borgerliga politiken riskerar att hamna just där; i tillbakabildandet,
            i elfenbenstornet, i sökandet efter någonting att profilera sig
            kring. Jag tycker att det vore djupt olyckligt.
          </note>
          <note>
            Särskilt trist blir det med Folkpartiet, som nu i högskolepolitiken
            söker sig, såsom man tidigare har gjort i grund- och gymnasieskolan,
            in i en position som blir hopplöst gammalmodig.
          </note>
          <note>
            Ta Vetenskapsrådet som exempel. Här bygger vi upp en stark grundforskningsorganisation
            som nu har fått en verkligt stark ställning bland människor efter
            höstens mycket fina arbete. Vad vill Folkpartiet göra?
          </note>
          <note>
            Jo, beröva dem nästan en kvarts miljard. Man påstår att det kommer
            att stärka den fria forskningen. Tyvärr är Per Bill med där och
            hackar, för han vill ju bryta sönder denna myndighet och hacka
            upp den i mindre myndigheter. Det vore oerhört olyckligt.
          </note>
          <note>
            Ett annat exempel är privatiseringen av universitet och högskolor.
            Att Per Bill vill fortsätta att göra detta förvånar ju ingen.
            Men Ulf Nilsson börjar också att närma sig idén om att privatisera
            högskolor, inrätta nya stiftelser - stiftelser som forskarna själva
            upplever blir maktcentra bortom deras kontroll. När ni införde
            dem senast kringgärdade ni dem ju så att ingen - vare sig riksdag,
            regering eller forskare -
          </note>
          <note>
            hade något som helst inflytande över dem.
          </note>
          <note>
            Ytterligare ett exempel är utarmningen av de högskolor som vi
            nu har byggt starka runtom i landet.
          </note>
          <note>
            Det är att verkligen driva en politik som riskerar att slå undan
            möjligheterna för hela ungdomsgenerationer i delar av landet som
            inte har närhet till ett universitet. Det är också att ta bort
            mycket av livskraften i dessa regioner i Sverige.
          </note>
          <note>
            Sedan har vi det här tassandet kring terminsavgifter som nu visar
            sig vara för utländska studenter men som Yvonne Andersson tidigare
            har sagt att svenska studenter ska kompenseras för - hur det nu
            var tänkt. Det pågår en livlig intern debatt inom Moderaterna
            om huruvida det är en bra idé eller inte. Låt oss samla oss i
            riksdagen omkring ett väldigt tydligt budskap om att utbildning
            inte är någon privatsak.
          </note>
          <note>
            Utbildning är en angelägenhet för oss alla. Det är naturligtvis
            ett individuellt projekt att utbilda sig.
          </note>
          <note>
            Men ska vi få en utveckling där alltfler får möjligheten är det
            ett gemensamt ansvar. Då ska det också vara tillgängligt för alltfler
            i vårt samhälle.
          </note>
          <note type="speaker">
            Anf. 47 PER BILL (m) replik:
          </note>
          <note>
            Herr talman! Efter detta bitvis mycket vackra, rosenröda tal
            känner man sig lite grann som Ior i Nalle
          </note>
          <note>
            Puh när man tar upp problem. Men jag är inte ensam.
          </note>
          <note>
            Professor Bengt Mannervik skriver att forskarna inte alls har
            det så bra som Thomas Östros vill ge sken av.
          </note>
          <note>
            Professor Wilhelm Engström skriver: Östros befinner sig långt
            från verkligheten. Doktoranderna i Uppsala universitet skriver
            att regeringen saknar kunskap om doktorandernas och forskningens
            villkor. Professor
          </note>
          <note>
            Leif Lewin skriver att ansökningseländet och ett ständigt ökat
            antal detaljföreskrifter är ett allvarligt problem. Rektorn vid
            Uppsala universitet, professor
          </note>
          <note>
            Bo Sundqvist, håller med Lewin. Han säger att universiteten behöver
            större makt att förfoga över sina egna medel.
          </note>
          <note>
            I mitt huvudanförande tog jag upp fyra saker som jag gärna hade
            velat se i den här propositionen. Jag är inte ensam om att vilja
            se en snabb återuppbyggnad av grundutbildningsanslagen. SULF har
            nu räknat ut att urgröpningen är 26 %. Därtill ska man lägga mycket
            kraftiga brister i forskningsmedel och dessutom det, tycker jag,
            kanske mest oroande, nämligen att fyra av fem studenter som pluggar
            på universitet och högskola i dag inte på en gång har kommit in
            på det ställe och den utbildning som de allra helst hade velat
            komma in på. Om man därtill lägger allt hårt, obetalt övertidsarbete
            osv. är det lätt att se att det nu finns kvalitetsproblem ute
            på universitet och högskolor.
          </note>
          <note>
            Jag tycker att det hade varit bra om de fyra områdena hade berörts
            tydligare och naturligtvis också om vi hade sett lite pengar.
            Då hade man kunnat känna att det här åtminstone var början i att
            försöka ta igen de förlorande åren.
          </note>
          <note type="speaker">
            Anf. 48 Utbildningsminister THOMAS ÖSTROS (s) replik:
          </note>
          <note>
            Herr talman! Låt mig kort plåga Per Bill med bakgrunden när det
            gäller besparingarna inom högskolan. Det finns inga tvivel om
            historieskrivningen där tror jag, inte heller från din sida. Vi
            kan ta
          </note>
          <note>
            Unckels miljardhål. Det var en mycket stor expansion när Unckel
            var utbildningsminister. Han är också nu, gissar jag, den främste
            kandidaten till att bli utbildningsminister. Det fick vi överta.
            I utbyggnaden gick ju den första miljarden åt till att fylla det
            hålet. Det var 25 % fler studenter per lärare under Per Unckels
            tid.
          </note>
          <note>
            Nu har vi haft en stark utbyggnadsperiod där varenda student
            som kommer också tar med sig en resurs. Det har tillkommit mer
            än sex miljarder i nya resurser till högskolorna och studiemedelssystemet
            tack vare expansionen. Där det gick för långt under
          </note>
          <note>
            90-talet, och där det finns all anledning att vara mycket uppmärksam,
            är just i fråga om humaniora och samhällsvetenskap. Där har man
            av tradition ganska få föreläsningar och seminarietimmar. Sparar
            man för mycket där skadar man kvaliteten.
          </note>
          <note>
            Därför är en riktad satsning på 200 miljoner, en sjuprocentig
            ökning av anslagen per student för att få ett trendskifte, oerhört
            viktig. Jag påstår inte att det räcker. Men jag påstår att det
            känns ganska bra att få vara med och vända den här trenden och
            få en ökning av ersättningen per student inom de områden där det
            verkligen är angeläget och behövs.
          </note>
          <note>
            Jag tror inte att den politik som Per Bill företräder ens har
            möjlighet att få majoritet i Sveriges riksdag.
          </note>
          <note>
            Jag tror inte att det är så att en politik som bara satsar på
            de stora universiteten har en uppslutning i Sveriges befolkning.
            Det finns rim och reson i att vi bygger starka högskolor i varje
            län. När Per Bill förelår nya resursfördelningssystem som dramatiskt
            kommer att försämra förutsättningarna för högskolorna ute i landet
            tror jag att det blir problem också för honom i hans retorik när
            han är ute och reser i landet.
          </note>
          <note type="speaker">
            Anf. 49 PER BILL (m) replik:
          </note>
          <note>
            Herr talman! Jag har mycket större förtroende för de små och
            medelstora högskolorna, det är alldeles tydligt i den här debatten.
          </note>
          <note>
            Trots att utrikesministern på sitt lite fina sätt sade att jag
            inte duger som utbildningsminister tänkte jag använda den här
            sista repliken till att önska utbildningsministern en god jul
            och ett riktigt gott nytt år.
          </note>
          <note>
            Jag hoppas att tiden spenderas med familjen. Jag vet att ordförandeskapet
            i EU och annat har gjort att utbildningsministern inte har kunnat
            vara hemma så mycket med sin familj som han hade velat. Därför
            hoppas jag att det blir en riktigt trevlig jul och att vi båda
            kanske också äter lite pepparkakor, kommer tillbaka något snällare,
            plockar undan några av de direkta personangreppen och har en tydlig,
            tuff men ändå saklig diskussion under själva valrörelsen där vi
            försöker plocka bort de här små personliga påhoppen.
          </note>
          <note>
            Så god jul och gott nytt år!
          </note>
          <note type="speaker">
            Anf. 50 Utbildningsminister THOMAS ÖSTROS (s) replik:
          </note>
          <note>
            Herr talman! God jul och gott nytt år, Per Bill!
          </note>
          <note>
            För varje pepparkaka Per Bill tar lovar jag att ta en jag också.
            Jag tror att vi kommer att ha riktigt intressanta utbildningspolitiska
            diskussioner de månader som är kvar till valet. Nu börjar vi se
            en tydlig skiljelinje, och det är viktigt i politiken. Man ska
            inte vara sams bara för sakens egen skull utan man ska visa på
            var de ideologiska skiljelinjerna går.
          </note>
          <note>
            Per Bill lyfte fram att det finns forskare som skulle vilja ha
            ännu mer resurser. Det möter jag naturligtvis varje dag. Jag skulle
            bli väldigt oroad över vitaliteten i det svenska forskarsamhället
            om det inte var så att de önskade mer resurser.
          </note>
          <note>
            Det som känns bra, och det som är viktigt, är att det är ett
            mycket tydligt trendbrott, och mycket tydliga resursökningar just
            i fråga om grundforskning och forskarutbildning. Jag ser verkligen
            fram emot en valrörelse som handlar om att fortsätta satsa på
            forskning och utbildning i Sverige. Vi ligger bland de allra främsta,
            Per Bill, glöm inte det. När Per Bill söker angrepp ska han inte
            glömma att Sverige är en mycket framstående utbildnings- och forskningsnation.
            Det är det man ska ta avstamp i, i en stolthet över detta.
          </note>
          <note>
            Sedan ska man driva på för ytterligare satsningar framöver.
          </note>
          <note>
            Men god jul och gott nytt år, Per Bill! Hälsa familjen!
          </note>
          <note type="speaker">
            Anf. 51 ULF NILSSON (fp) replik:
          </note>
          <note>
            Herr talman! Jag ska börja med att tala om något som jag välkomnar
            i dagens behandling. Det är det här betänkandet och propositionen
            om likabehandling av studenter i högskolan. Det är roligt, för
            jag har motionerat om en lagstiftning mot diskriminering, sexuella
            trakasserier m.m. av studenter. Vi har haft debatter om det här
            i kammaren. Jag kan därför kontra det som utbildningsministern
            sade; att det är trevligt även när partier som inte traditionellt
            driver vissa frågor så småningom tar upp dem. Så jag vill tacka
            för att ni kom med den här propositionen, för den är som helhet
            bra.
          </note>
          <note>
            Thomas Östros talar mycket om forskning och att vi är bra på
            forskning. Som jag sade tidigare kan vi i dag se facit av en forskningspolitik
            som fördes för tio, femton, tjugo år sedan. Verkligheten är enligt
            EU-
          </note>
          <note>
            statistik och annan aktuell statistik att den statliga andelen
            av forskningsbudgeten i Sverige har minskat.
          </note>
          <note>
            Enligt den EU-statistik som jag har fått ta del av har den minskat
            mest just i Sverige.
          </note>
          <note>
            Jag tycker att den ska öka. Det är därför Folkpartiet föreslår
            en ökning på närmare två miljarder kronor till forskningen de
            närmaste tre åren. Det är klart att jag är intresserad av att
            höra om också Thomas
          </note>
          <note>
            Östros anser att man inom regeringen bör arbeta för kraftigt
            höjda forskningsanslag.
          </note>
          <note>
            När det gäller fördelningen från Vetenskapsrådet tycker naturligtvis
            Folkpartiet att Vetenskapsrådet är en bra inrättning. Men vi vill
            öka andelen pengar som går direkt till forskarna ute på universitet
            och högskolor. Om man ser det i ljuset av att vi dessutom vill
            öka de totala forskningsanslagen med mer än
          </note>
          <note>
            600 miljoner om året så blir det ganska mycket över till forskningen
            med vårt förslag, betydligt mer än i regeringens.
          </note>
          <note>
            Det allvarligaste problemet är ändå kvaliteten på grundutbildningen.
            SULF, Universitetslärarförbundet, har gjort väldigt bra beräkningar
            i detta sammanhang.
          </note>
          <note>
            Men det har även kommit beräkningar från annat håll, bl.a. från
            regeringens utredare.
          </note>
          <note>
            Folkpartiet föreslår en uppskrivning när det gäller studentpengen
            med 400 miljoner. Det är för lite. Därför är min fråga till utbildningsministern
            om han är beredd att arbeta för en långsiktig plan för hur vi
            successivt ska återställa kvaliteten i grundutbildningen under
            de närmaste fem åren.
          </note>
          <note type="speaker">
            Anf. 52 Utbildningsminister THOMAS ÖSTROS (s) replik:
          </note>
          <note>
            Herr talman! Jag ser Vetenskapsrådet som en väldigt viktig myndighet.
            Det har Ulf Nilsson insett. Ulf
          </note>
          <note>
            Nilsson säger att han också ser Vetenskapsrådet som en viktig
            myndighet och att Folkpartiet värnar den fria forskningen. Men
            ni drar ju undan nästan en kvarts miljard från Vetenskapsrådet.
            Kan Ulf Nilsson föreställa sig vad det innebär i praktiken för
            ett vetenskapsråd som måste börja skära i forskningsanslagen och
            ge färre ja till forskningsansökningar? Jag tycker att det är
            en ganska dålig politik, om han själv menar att det är en bra
            myndighet som vi har skapat, styrd av forskarna själva. Att forskarna
            själva ska styra detta är t.o.m. skyddat i lag för att vi ska
            se till att resurser av högsta kvalitet fördelas och se till att
            vi behåller en internationell topposition. Jag ser gärna att det
            är Vetenskapsrådet som vi satsar på i framtiden, inte att vi minskar
            resurserna med en kvarts miljard.
          </note>
          <note>
            När det gäller grundutbildningen tror jag att väldigt många insatser
            måste göras. Bl.a. handlar det om resursökningar. Därför är det
            viktigt att vi nu ökar resurserna till utbildningen inom humaniora
            och samhällsvetenskap. Det handlar också om ett mycket starkare
            utvecklingsansvar hos universiteten för våra universitetslärare.
            Det är ett oerhört stimulerande arbete men också ett mycket tufft
            arbete att vara universitetslärare i dag. Och det är klart att
            den modell som vi har arbetat med traditionellt inom universiteten
            har inneburit att man i stor utsträckning får klara sig väldigt
            mycket själv, att man har väldigt lite av vidareutbildningsmöjligheter
            och att man får väldigt lite stöd och stöttning vid många fakulteter
            och många institutioner för sin utveckling som universitetslärare.
            Det måste vi vända. Därför ser jag de insatser som vi nu gör på
            pedagogisk utbildning med extra resurser till pedagogisk förnyelse
            som en väldigt viktig impuls också in till universiteten att jobba
            bättre och vara goda arbetsledare för sina högskolelärare. Det
            är en oerhört viktig yrkesgrupp.
          </note>
          <note>
            Man ska dessutom koppla det till det utvärderingsarbete som vi
            nu sätter i gång, och som Folkpartiet har motsatt sig, där Högskoleverket
            får en central roll i att knyta samman de nätverk som ska utvärdera
            all svensk högskoleutbildning för att se till att vi håller oss
            på en internationellt konkurrenskraftig nivå.
          </note>
          <note type="speaker">
            Anf. 53 ULF NILSSON (fp) replik:
          </note>
          <note>
            Herr talman! Det är riktigt att Folkpartiet minskar en del av
            den ökning till Vetenskapsrådet som regeringen föreslår. Observera
            att jag säger att jag säger en del av den ökningen. Eftersom vi
            tycker att det är forskare och inte politiker som ska ta ställning
            till forskningsprojekt så minskar vi öronmärkningen till
          </note>
          <note>
            Vetenskapsrådet, så att vi ger mer pengar till de olika ämnesråden
            än vad regeringen vill göra. Det tycker vi är viktigt. Det är
            forskare och inte politiker och tjänstemän som ska styra forskningsprioriteringarna.
          </note>
          <note>
            Sedan är det en principiell fråga om man anser att den andel
            som går direkt till vetenskapsråden ute på universiteten ska öka
            eller inte. Thomas Östros anser att den bör minska. Det stod i
            den förra propositionen. Jag anser att den ska öka, eftersom jag
            tror att det är viktigt för den fria grundforskningen.
          </note>
          <note>
            Sedan föreslår vi återigen totalt betydligt mer pengar till forskning
            än regeringen. Och där hoppas jag att regeringen kan återkomma
            och höja forskningsanslagen i Sverige eftersom det behövs.
          </note>
          <note>
            Den konkreta frågan som jag tog upp i min förra replik gällde
            att jag tror att det skulle behövas en rejäl plan för hur vi successivt
            ökar resurserna till grundutbildningen. Folkpartiet har föreslagit
            mer än regeringen. Men jag tror att det behövs ännu mer än vad
          </note>
          <note>
            Folkpartiet har föreslagit för att vi ska kamma i kapp den här
            25-procentiga urholkningen. Och för att vi ska klara det behöver
            vi en rejäl plan och en genomgång av hur vi ska prioritera under
            de närmaste fem åren för att återställa kvaliteten i grundläggande
            utbildning.
          </note>
          <note>
            Min fråga är om Thomas Östros är beredd att medverka till en
            sådan konstruktiv plan.
          </note>
          <note type="speaker">
            Anf. 54 Utbildningsminister THOMAS ÖSTROS (s) replik:
          </note>
          <note>
            Herr talman! Jag menar att vi under denna mandatperiod mycket
            tydligt har visat att kvalitetsfrågorna är oerhört centrala för
            utbildnings- och forskningspolitiken. Därför har vi det nya systemet
            för att utvärdera all högskoleutbildning, så att vi verkligen
            får kunskap och information om hur den kvalitetsmässigt ligger
            till men också så att vi får de starka drivkrafter som det innebär
            att verkligen få ett resultat i kvalitetsutvärderingar att förbättra.
            All utbildning ska utvärderas.
          </note>
          <note>
            Beträffade ökade resurser så ska vi först täppa till det unckelska
            miljardhålet men sedan också gå vidare med en utbyggnad, fullt
            finansierad, som innebär mycket ökade resurser i summor till universitet
            och högskolor och nu en särskild insats för humaniora och samhällsvetenskap.
          </note>
          <note>
            Om man tittar på denna mandatperiod och tittar vart pilarna pekar,
            så ser vi att det på alla områden som är centrala för utbildningspolitiken
            - studiemedel, grundutbildning, forskning - har blivit ökade resurser.
            Under dessa fyra har det skett en ökning på sammanlagt mer än
            9 miljarder. Det är svårt att hitta någon mandatperiod tidigare
            som kan nå upp till detta.
          </note>
          <note>
            Om man använder det som sin prognos för nästa mandatperiod så
            tycker jag inte alls att det är orimligt att tänka sig att resursinsatserna
            på utbildningsområdet kommer att fortsätta om det blir socialdemokratin
            som får ett starkt inflytande över regeringspolitiken.
          </note>
          <note>
            Men när det gäller synen på vad som är fri forskning så är jag
            mycket förbryllad över Ulf Nilsson. Jag ligger nog snarare närmare
            Hans Bergström, chefredaktör för husorganet, när det gäller synen
            på fri forskning, nämligen att just de organ som delar ut resurser
            i konkurrens, vilket Vetenskapsrådet gör, där forskarna själva
            bedömer varandras insatser är oerhört viktiga för att driva frågor
            om både kvalitet och forskningens frihet. Gunnar Goude beskrev
            detta på ett mycket bra sätt. Och jag tror att en sådan inriktning
            under de kommande åren kommer att vara oerhört betydelsefull för
            svensk forsknings fortsatta ställning internationellt. Men där
            är ju Folkpartiet på tvärs mot hela kammaren.
          </note>
          <note type="speaker">
            Anf. 55 SOFIA JONSSON (c) replik:
          </note>
          <note>
            Herr talman! Utbildningsminister Östros säger att man nu satsar
            riktigt stora resurser för att bygga upp landets högskolor och
            universitet och för att öppna upp högskolan. Och det är jättebra
            om utbildningsministern säger det och sedan i nästa andetag säger
            att man ska fortsätta med denna ökning. Det är oerhört viktigt,
            eftersom resurserna och kvaliteten ju har släpat efter under de
            senaste åren. Jag kan som exempel nämna det som har tagits upp
            i dag om lärarbristen.
          </note>
          <note>
            Men det som jag tänkte fråga om handlar om den sociala snedrekryteringen.
            Utbildningsministern hoppade ju av glädje och sade att några andra
            äntligen också hade upptäckt denna problematik och vill rätta
            till den och öppna upp högskolan så att alla får möjlighet att
            studera där. I alla fall när det gäller en studiesocial utredning
            har det väl snarare varit Centerpartiet som gång efter gång har
            sagt att studenterna har en svår situation och hamnar mellan trygghetssystemen.
            Vi måste göra någonting åt det.
          </note>
          <note>
            Utbildningsministern har sagt: Nej, det går inte.
          </note>
          <note>
            Det är inte det viktigaste som vi kan göra.
          </note>
          <note>
            Men så äntligen efter mycket påtryckningar så ändrade man på
            detta. Och om det krävs många påtryckningar i andra frågor också
            så kan jag säga att jag inte tänker äta några pepparkakor till
            jul i alla fall.
          </note>
          <note>
            Då ska jag fortsätta med mina andra frågor.
          </note>
          <note>
            Om det nu var så viktigt att man ändrade sig snabbt undrar jag:
            När kommer den studiesociala utredningen att starta, utbildningsministern?
          </note>
          <note type="speaker">
            Anf. 56 Utbildningsminister THOMAS ÖSTROS (s) replik:
          </note>
          <note>
            Herr talman! De studiesociala frågorna har varit en väldigt viktig
            ledstjärna under hela mandatperioden. Det handlar om ett nytt
            studimedelssystem med över 4 miljarder i reformpengar. Det handlar
            om maxtaxan i barnomsorgen som är viktig för många studenter.
            Det handlar om investeringsbidrag för studentbostäder. Det byggs
            10 000 studentbostäder tack vare regeringens insatser. Det handlar
            om att garantibeloppet i föräldraförsäkringen tredubblas. Det
            är nästan bara studenter som får del av den reformen.
          </note>
          <note>
            Det handlar om barnbidraget som har höjts. Det är också oerhört
            viktigt för studenterna.
          </note>
          <note>
            Det är klart att när vi har gjort alla dessa insatser så är det
            väldigt viktigt att vi också ser över hur de olika socialförsäkringssystemen
            nu fungerar i förhållande till det nya studiemedelssystemet. Det
            är en rimlig åtgärd, och det har vi arbetat med en tid i Regeringskansliet.
            Och jag räknar med att vi under vintern kan tillsätta en sådan
            utredning, eftersom det är klart att de ska haka tag i varandra.
          </note>
          <note>
            Centern har ju ett engagemang, och jag tvivlar inte på Sofia
            Jonssons engagemang i detta. Men det är ett oerhört kreativt dribblande
            när ni försöker skapa förslag. Vi hade ju studiemedelsreformen
            där ni först ville ha 50-50 i fråga om bidragen men att man skulle
            få bidrag under bara åtta terminer i stället för tolv.
          </note>
          <note>
            Det har ni nu lämnat efter en mycket svår debatt med oss.
          </note>
          <note>
            Men den här gången tar ni vuxenstudiestödet - 2
          </note>
          <note>
            miljarder kronor - för att finansiera reformer och påstår att
            det i stället kommer att betalas med pengar från arbetsmarknadspolitiken.
            Men om man går till arbetsmarknadspolitiken så tar ni ju bort
            9 miljarder kronor där jämfört med regeringens förslag.
          </note>
          <note>
            Vad ska då de som nu får vuxenstudiestöd få för ersättning? Vad
            ska de som nu får del av arbetsmarknadspolitiska åtgärder få annat
            än passivitet?
          </note>
          <note>
            Det här budgettricksandet fungerar inte. Om du,
          </note>
          <note>
            Sofia Jonsson, vill göra en riktig studiesocial satsning, ta
            då fram pengarna utan att det blir långtidsarbetslösa eller sådana
            som har behov av att få en grundutbildning - grund- eller gymnasieskola
            - som får betala för detta, för det är inte särskilt imponerande!
          </note>
          <note type="speaker">
            Anf. 57 SOFIA JONSSON (c) replik:
          </note>
          <note>
            Herr talman! Det är trevligt att vi snarast möjligt får i gång
            en sådan här utredning.
          </note>
          <note>
            Jag tänkte svara på det som Östros sade om budgettricksande.
            Det är väl snarare tvärtom - att det är regeringen som försöker
            flytta konton fram och tillbaka, framför allt vad gäller arbetsmarknadspolitiken,
            för att kunna få ned talen och hitta fram till den 4-
          </note>
          <note>
            procentiga arbetslösheten.
          </note>
          <note>
            Vi flyttar pengarna direkt dit där de ska höra hemma, dvs. till
            arbetsmarknadspolitiken och de frågorna, och vi gör det tydligt
            och klart. Vi satsar väldigt mycket på att människor ska kunna
            komma in och få en utbildning - på att alla ska kunna garanteras
            en gymnasieutbildning, kunna komma in och läsa på en KY och kunna
            komma in på arbetsmarknaden.
          </note>
          <note>
            Detta åstadkommer vi genom sänkta skatter, höjda reseavdrag och
            satsningar på utbildning generellt. Det är alltså inte fråga om
            något tricksande över huvud taget, utan det är fråga om en renodling
            av budgeten.
          </note>
          <note>
            Sedan till den andra delen. Utbildningsministern var inne på
            alla förslag på områden där han vill förbättra framöver. Men vad
            gäller just studentbostäderna har ju investeringsbidraget varit
            tillfälligt. Kommer det att fortsätta efter år 2002?
          </note>
          <note type="speaker">
            Anf. 58 Utbildningsminister THOMAS ÖSTROS (s) replik:
          </note>
          <note>
            Herr talman! Det låter som att Sofia Jonsson menar: Bättre med
            en rejält öppen arbetslöshet och passivitet än med en massa åtgärder
            som gör att man når
          </note>
          <note>
            4 % öppen arbetslöshet. Detta är verkligen inte centertradition
            på området.
          </note>
          <note>
            Vad ni gör för att finansiera en studiemedelsreform är att ni
            tar 2 miljarder från vuxenstudiestödet -
          </note>
          <note>
            dvs. 2 miljarder som ska gå till människor som behöver en grundläggande
            utbildning för att ha en chans att komma tillbaka till arbetsmarknaden.
            Sofia Jonsson säger att de får gå till arbetsmarknadspolitiken,
            men också där skär ni ju ned.
          </note>
          <note>
            Öppen arbetslöshet och minskade utbildningsmöjligheter är vad
            det handlar om. Visserligen får ni ihop till ett 50-procentigt
            bidrag. Förra gången var det på bekostnad av antalet studieterminer
            - man fick bara läsa åtta terminer. Den här gången handlar det
            om ökad arbetslöshet. Det här duger inte som studiesociala reformer!
          </note>
          <note>
            Utredningen kommer att se över sambandet mellan våra socialförsäkringssystem
            så att de i praktiken blir fungerande för landets studenter. Studenterna
            ser ju inte ut på ett och samma sätt, utan det finns studenter
            som har familj och studenter som är 19 år och solokvist. Det är
            klart att vi måste se över detta, men inte med de metoder som
            Sofia Jonsson driver.
          </note>
          <note>
            I själva verket tror jag att det som nu driver engagemanget för
            att höja studenternas basnivåer är den ideologiska utgångspunkten
            hos Centern att vi inte ska ha socialförsäkringar som baseras
            på inkomstbortfallsprincipen, utan vi ska alltmer gå mot basersättningar.
            Då tar man in studentfrågan i ett sammanhang.
          </note>
          <note>
            Vi, som står upp för inkomstbortfallsprincipen, vill se till
            att studenterna får bra basvillkor, men aldrig till priset av
            att vårt socialförsäkringssystem raseras. Därför måste man se
            till att ansvar faktiskt tas för hela politiken, på alla politikområden.
            Det går inte, som i det här fallet, att låta de arbetslösa betala
            era ambitioner.
          </note>
          <note type="speaker">
            Anf. 59 YVONNE ANDERSSON (kd) replik:
          </note>
          <note>
            Herr talman! Återigen - för tredje gången i dag, tror jag - vill
            jag säga att det förslag om avgifterna som Kristdemokraterna lägger
            fram gäller utländska studenter från icke EU-anslutna länder och
            stämmer överens med den utredning, Advantage Sweden, som i oktober
            2000 kom till Utbildningsdepartementet.
          </note>
          <note>
            Varken jag eller mitt parti vill ta ut några som helst avgifter
            av svenska studenter. Jag hoppas att bilden i det avseendet nu
            kan suddas ut och att den inte hela tiden ska pådyvlas folk.
          </note>
          <note>
            Varför lägger vi då fram det här förslaget om utländska studenter?
            Utbildningsministern sade tidigare här att jag i mitt anförande
            målat upp en bild av hög kvalitet, av att det fungerar med lärarna
            och av att det finns pengar till forskning. Ja, det kan vi göra,
            för vi vill ha det så. Därför bygger vi inte ut så mycket. Vi
            vill peka på möjligheter att få in pengar för att bibehålla och
            om möjligt ytterligare utveckla kvaliteten.
          </note>
          <note>
            Jag tycker att det finns en stor poäng i detta i relation till
            det som vår utbildningsminister själv presenterar. Den bilden
            är nämligen inte realistisk. Snarare kan den liknas vid det där
            med om pappa ville ge mig en femöring, vet mamma. Där målas allt
            detta med en jätteutbyggd utbildning där vi ska ta emot Europas
            studenter och utländska studenter och där vi ska ha fri utbildning
            för alla. Dessutom ska det vara mycket hög kvalitet, disputerade
            lärare till alla osv. Men då är frågan: Var tänker Östros ta de
            pengarna?
          </note>
          <note>
            När man åker runt och besöker landets lärosäten märker man att
            myndighetscheferna inte känner till möjligheten att ha det här
            systemet. På frågan om hur de diskuterar med utbildningsministern
            blir svaret snarare att de inte kan komma med argument eftersom
            det inte blir utrymme för det.
          </note>
          <note type="speaker">
            Anf. 60 Utbildningsminister THOMAS ÖSTROS (s) replik:
          </note>
          <note>
            Herr talman! Vi har ju med gemensamma ansträngningar via skattemedel
            gjort det möjligt att bygga ut högskolorna. Alldeles nyligen har
            jag fått de senaste siffrorna. Antalet nybörjare ökar nu med ungefär
            6 %. Det är snabbare än tidigare. För lärarutbildningarna är ökningen
            drygt 15 %. Sjuksköterskeutbildningarna ökar kanske med närmare
            25 % i höst.
          </note>
          <note>
            Läkarutbildningarna ökar med 8 % och civilingenjörsutbildningarna
            med 4 %. Detta kommer av att vi gemensamt sett till att prioritera
            utbildningsfrågorna i statsbudgeten.
          </note>
          <note>
            Jag tror inte alls att en väg för att skapa den här situationen
            är att börja rekrytera studenter på samma sätt som man säljer
            olja, som Yvonne Andersson sade här i ett tidigare inlägg. Att
            det skulle vara en ny källa till resurser för våra gemensamma
            insatser på utbildningsområdet tror inte jag, utan det här sker
            via skattemedel.
          </note>
          <note>
            Inte heller är jag särskilt lugnad av det som Yvonne Andersson
            nu säger om avgifterna - inte för dem som finns inom EU. Men norrmännen
            kommer ju i stor utsträckning till Sverige för att studera här.
            Ska de betala avgifter? Och hur blir det med den fattige litauiske
            studenten som gått på gymnasium och som drömmer om att under en
            tid plugga i Sverige? Hur ska den studenten ha råd med avgifter?
            Hur ska vi göra med vårt engagemang för att verkligen internationalisera
            Sverige? När människor studerar här blir de ju också ambassadörer
            får vårt land när de åker hem igen. Det här tycker jag alltså
            att vi ska göra med gemensamma insatser, inte genom att börja
            sälja utbildning på samma sätt som man säljer olja.
          </note>
          <note type="speaker">
            Anf. 61 YVONNE ANDERSSON (kd) replik:
          </note>
          <note>
            Herr talman! Det här handlar inte om antingeneller. Naturligtvis
            ska vi ha kvar samma möjligheter -
          </note>
          <note>
            hjälpa fattiga studenter och ha samma nordiska samarbete, möjligheter
            till stipendier osv. Det är inte detta som det handlar om, utan
            det handlar om det förslag som finns om att man också ska kunna
            se till att göra den här tjänsten för dem som inte har byggt upp
            demokratiska och moderna utbildningssystem.
          </note>
          <note>
            Jag går sedan över till en annan sak som också är viktig. Vårt
            parti har en budget som är tillförlitlig och som speglar vår politik.
            Jag skulle vilja veta hur stor procentuell andel av statens budget
            som Östros är beredd att ge till högre utbildning och forskning.
            Var ligger det, i paritet med allt övrigt som ska göras i landet?
            Vi måste ju ha en tillförlitlighet. Hur stor andel handlar det
            alltså om? Jag tror att vi är helt överens om att vi vill ha en
            hög kvalitet på en mycket väl utbyggd högre utbildning för alla.
            Vi vill ha forskningspengar och grundanslag på vartenda lärosäte,
            till alla.
          </note>
          <note>
            Vi kristdemokrater har dock inte obegränsade möjligheter att
            ge det här. Därför är det intressant att höra hur vår forsknings-
            och utbildningsminister ser på den andel av statens budget som
            ska gå till just detta.
          </note>
          <note>
            När det gäller vår lägre andel vill jag säga att det inte är
            konstigt att vi kan spara pengar på studiemedlen om det inte är
            lika många som studerar - en enkel räkneoperation. Det är alltså
            inget konstigt i det. Om man nu följer antalet studieplatser och
            finansieringen och ser hur snabbt det här växer - naturligtvis
            vill vi ha det fria utbudet - undrar jag hur stor andel utbildningsministern
            vill ha.
          </note>
          <note type="speaker">
            Anf. 62 Utbildningsminister THOMAS ÖSTROS (s) replik:
          </note>
          <note>
            Herr talman! Jag beklagar verkligen om Kristdemokraterna känner
            att man nu har nått gränsen för vad man orkar med att satsa på
            utbildning och forskning, nu måste andra områden ta vid. Den gränsen
            har vi inte känt ännu. Hos oss ser vi utbildning och forskning
            som centrala framtidsfrågor som under den här mandatperioden får
            en ökning på drygt 9 miljarder i årliga anslag. Det är unikt.
            Jag kan inte se att den ska brytas när vi har en god och stark
            ekonomisk utveckling. Vår framtid hänger så mycket på utbildning
            och forskning.
          </note>
          <note>
            Jag skulle gärna vilja se att vi fortsätter med mycket starka
            insatser på utbildnings- och forskningsområdet också under nästa
            mandatperiod. Om
          </note>
          <note>
            Kristdemokraterna börjar känna, och det gör ni när ni vill dra
            ned med en miljard, att ni nu släpper tätklungan är det faktiskt
            att beklaga. Jag hade hoppats på ett starkare stöd därifrån.
          </note>
          <note type="speaker">
            Anf. 63 GUNNAR GOUDE (mp) replik:
          </note>
          <note>
            Herr talman! Thomas Östros riktade ett tack för samarbetet med
            Miljöpartiet och Vänsterpartiet. Då vill jag tacka från vår sida,
            och det gäller både utbildningsministern, departementet och den
            socialdemokratiska riksdagsgruppen i utskottet där vi har haft
            en väldigt god samverkan, bra former och möjligheter att också
            delta i en bred samverkan, något som jag uppskattat.
          </note>
          <note>
            Min fråga gäller ett område där vi formellt sett inte har någon
            samverkan, nämligen EU-politiken. Vi betalar en avgift till EU
            på 22 miljarder. En mycket stor del av EU:s budget satsas på forskning,
            man delar ut forskningsanslag till forskare. Själva sättet att
            dela ut dem bestäms inom EU liksom vilka de prioriterade områdena
            är. Ansökningarna bedöms av EU på ett sätt som skiljer sig markant
            från det som vi vill ha, som vi är vana vid och som utbildningsministern
            själv har lovordat, nämligen att vi har våra egna forskningsråd
            där forskarna själva gör bedömningar osv.
          </note>
          <note>
            Det handlar om relativt stora pengar. Det är ungefär 3 ½ miljard
            som delas ut inom ett ramprogram under en treårsperiod till svenska
            forskare. Det kräver en motprestation från svensk sida som är
            lika stor, alltså ytterligare 3 ½ miljard. Då är vi uppe i 7 miljarder
            som EU alltså hanterar, bestämmer och delar ut och som går förbi
            riksdagens forskningspolitik, förbi de svenska forskningsråden.
            Dessutom vill EU inte bidra till de administrativa kostnaderna
            vid universitet och högskolor som ligger på över 20 %. Det handlar
            alltså om i storleksordningen 8 miljarder i ett ramprogram. Jag
            tror att de flesta forskare håller med mig om att det här inte
            ett system som vi skulle vilja ha.
          </note>
          <note>
            Jag ställer alltså frågan: Är regeringen beredd att på olika
            sätt få över de här medlen så att de behandlas i vanlig ordning
            inom riksdagen och våra svenska forskningsråd?
          </note>
          <note type="speaker">
            Anf. 64 Utbildningsminister THOMAS ÖSTROS (s) replik:
          </note>
          <note>
            Herr talman! Det har varit ett genuint bra samarbete. Det har
            antagligen att göra med att vi ligger ganska nära varandra i de
            principiella synsätten, synen på grundforskning, synen på högskolornas
            utveckling. Det tackar jag också djupt för.
          </note>
          <note>
            EU-frågorna är inte alls bekymmerslösa. Det ger oss naturligtvis
            nya resurser, och det är viktigt. Det är ju skattepengar, även
            om det kommer via EU. Det är klart att de har en väldig kraft
            i det svenska forskningssystemet. De bidrar till en förändring
            av tyngdpunkten genom att det är stora resurser. Sverige är väldigt
            framgångsrikt att söka, vi vinner mycket av de kraftmätningar
            som sker där. Det kommer ett stort inflöde till oss. Men det kräver
            också medfinansiering på svensk sida.
          </note>
          <note>
            Jag har som ordförande i Forskningsrådet drivit frågorna kring
            grundforskning och forskarinflytande inom de ramar vi har att
            arbeta med. Men jag har också uppmuntrat det svenska forskarsamhället,
            och det börjar faktiskt att ta fart nu, att bedriva ett långsiktigt
            opinionsarbete bland sina kolleger i Europa.
          </note>
          <note>
            De flesta andra regeringar i Europa känner inte av något tryck
            från sin forskarvärld att göra några stora strukturella förändringar,
            och det måste vi tillsammans skapa. Jag skulle vilja se det som
            en långsiktig vision. Det skulle vi kunna börja arbeta med inför
            det sjunde ramprogrammet - ett europeiskt vetenskapsråd och ett
            europeiskt Vinnova, om vi ska tala så att vi förstår, dvs. ett
            forskarstyrt grundforskningsråd men också tillämpad näringslivsnära
            forskning. Det är så stark del av traditionen, och det är därför
            som de har det så mycket resurser. Men det kräver ett väldigt
            bestämt och långsiktigt opinionsarbete. Där hoppas jag att vi
            kan göra saker tillsammans under de kommande åren för att få det
            europeiska forskarsamhället med oss på sådana idéer.
          </note>
          <note type="speaker">
            Anf. 65 GUNNAR GOUDE (mp) replik:
          </note>
          <note>
            Herr talman! Det är en bedömning som jag kan hålla med om. Det
            är så att EU:s forskningspolitik kan förskjuta tyngdpunkten i
            svensk forskning. Den gör det vid sidan av det som vi är vana
            vid, att själva här i Sveriges riksdag kunna bestämma inriktningen
            av svensk forskningspolitik. Vi vill också att det system som
            vi har för att dela ut anslag till forskare ska se ut på ett sätt
            som är ganska annorlunda än det som EU har. Det är en byråkratisk
            organisation som tar tid och pengar, och det är ett anslagsförfarande
            som dessutom till stora delar är hemlighållet. Det går inte att
            få reda på vilka som får anslag och inte heller motiveringarna
            för avslag.
          </note>
          <note>
            Det finns många brister, och det handlar om mycket stora pengar
            - 8 miljarder i ett ramprogram på tre år. Det är alltså mer pengar
            än vad vi satsar på hela vår forskningsverksamhet inom vetenskapsrådet
            inklusive de två forskningsråden FAS och Formas.
          </note>
          <note>
            Det här är naturligtvis oacceptabelt. Jag tror inte alls att
            det finns något behov av att bygga upp ett forskningsråd i EU
            utan i stället titta över vad det är för forskning som EU har
            behov av. Det behöver inte vara ett EU-forskningsråd. Det finns
            vissa saker som medlemsländerna skulle behöva forska gemensamt
            kring - satsningar på stora centrum som Cern eller något som berör
            medlemsländerna gemensamt. Miljöforskningen är ett exempel. Men
            huvuddelen av den forskning man bedriver är av den karaktären
            att man bedriver den bättre i medlemsländerna.
          </note>
          <note>
            Opinionsbildningen i all ära, det är bra, men jag tycker också
            att regeringen och departementet aktivt skulle kunna agera för
            att t.ex. samordna ansökningarna, styra det hela och i EU agera
            för att man har en mindre del av budgeten avsatt till forskning.
          </note>
          <note type="speaker">
            Anf. 66 Utbildningsminister THOMAS ÖSTROS (s) replik:
          </note>
          <note>
            Herr talman! Vi har samma utgångspunkt när det gäller att stärka
            den forskarstyrda grundforskningen, inte minst på grund av förändringarna
            med EU och forskningsstiftelserna, som ju ganska rejält förändrade
            förutsättningarna i Sverige i mitten på 90-talet. Det är där fokus
            ligger.
          </note>
          <note>
            Men jag delar inte Gunnar Goudes uppfattning när det gäller EU-pengarna
            i övrigt. Jag är bestämt emot att vi skulle agera för att minska
            forskningsresurserna i EU. Jag vill ha en ökning av forskningsresurser
            i
          </note>
          <note>
            EU, gärna på bekostnad av t.ex. jordbrukspolitiken.
          </note>
          <note>
            Det vore bra för Europa.
          </note>
          <note>
            Jag tror också att det finns en poäng i att få en konkurrens
            på europeisk nivå mellan framstående forskare och forskargrupper.
            Det är lite grann där den amerikanska situationen är, att man
            via en mycket stor kontinent med mycket starkt forskarsamhälle
            får en nationell konkurrens som blir skarpare än vad var och en
            av länderna, inte minst små länder som Sverige, kan åstadkomma.
            Det skulle kunna vara ett viktigt komplement. Men då skulle en
            vision vara att det var ett forskningsråd på Europanivå som kunde
            i konkurrens fördela medel till Europas bästa forskare, tillsammans
            naturligtvis med en industrinära näringslivstillämpad del. Det
            är en av EU:s ursprungstankar.
          </note>
          <note>
            Det här skulle kunna vara en väldigt spännande och långsiktigt
            projekt från svensk sida gentemot först och främst forskarsamhället
            i Europa men sedan vidare mot politiker och beslutsfattare.
          </note>
          <note type="speaker">
            Anf. 67 CATHARINA ELMSÄTER-SVÄRD (m):
          </note>
          <note>
            Herr talman! I de allra flesta sammanhang där många människor
            finns representerade kan vi konstatera att vi är rätt olika. Det
            finns män och kvinnor, unga och gamla. Några har en invandrarbakgrund,
            någon har ett funktionshinder, men alla har vi någon form av sexualitet!
            Gemensamt är att vi alla är människor och har rätt att bli respekterade
            som de individer vi är.
          </note>
          <note>
            Att diskriminera någon just för att han eller hon är annorlunda
            jämfört med dig själv eller någon annan i den grupp som du tillhör
            får aldrig accepteras. Om det är vi alla här i kammaren rätt överens.
            Denna utgångspunkt finns däremot inte rent praktiskt hos våra
            övriga medborgare i vårt samhälle. Därför behövs det också lagar
            som är styrande och som ger konsekvenser när de inte följs.
          </note>
          <note>
            I dag har vi även att ta upp betänkandet UbU5, som handlar om
            likabehandlingen av studenter och ett förslag till en ny lag för
            att diskriminering inte heller ska ske på högskolan. Detta är
            i och för sig bra, för ingen av oss vill ha diskriminering av
            olika studenter.
          </note>
          <note>
            Men låt mig peka på ett grundläggande problem när vi nu ska införa
            en ny lag på detta område.
          </note>
          <note>
            Dagens system att ständigt hitta en patentlösning på varje litet
            område där det finns människor i olika sammanhang för att förhindra
            diskriminering leder till att det blir så många enstaka lagar,
            och risken är stor att vi ständigt glömmer någon person eller
            en grupp inom något område.
          </note>
          <note>
            Vi har nu att ta hänsyn till kvinnor och män, homosexuella, funktionshindrade
            och invandrare genom olika lagar mot diskriminering uppdelat för
            t.ex. skolan och arbetslivet, och nu även för högskolan. Till
            detta finns sedan ett antal ombudsmän, underställda regeringen,
            som har till uppgift att skydda alla dessa olika grupper.
          </note>
          <note>
            Herr talman! Min uppfattning är att synen på olika grupper och
            situationer i stället måste utgå från respekten för att varje
            människa är en unik individ.
          </note>
          <note>
            Detta innebär att vi i stället måste ha en generell, samordnad
            lagstiftning mot diskriminering. Den lagen ska ge samma skydd
            för varje individ, oavsett var i livet vi befinner oss.
          </note>
          <note>
            Det märkliga är att denna lag om likabehandling av studenter
            kommer samtidigt som regeringen uppenbarligen har börjat inse
            vikten av en generell lagstiftning. Regeringen har i ett tilläggsdirektiv
            till en sittande utredning om att se över ett utvidgat skydd mot
            diskriminering gett uppdraget att utreda möjligheterna till en
            generell lagstiftning på alla eller flertalet diskrimineringsgrunder
            och samhällsområden.
          </note>
          <note>
            Samtidigt har det även aviserats från regeringen att samma utredning
            ska ges i uppdrag att överväga frågan om sammanslagning av några
            eller samtliga ombudsmän som är underställda regeringen.
          </note>
          <note>
            Detta visar trots allt att vår linje om en generell lagstiftning,
            utan att dela upp folk i grupper och kollektiv, är den väg som
            även regeringen till slut kanske väljer. Det är bara synd att
            de nu föreslår att ytterligare en enstaka lag ska införas, i väntan
            på utredningens förslag om en gemensam lag.
          </note>
          <note>
            I avvaktan på beredning och förslag som innebär samma skydd mot
            diskriminering att gälla oavsett var i livet man befinner sig,
            biträder vi emellertid regeringens nu framlagda förslag om lika
            behandling av studenter. Däremot föreslår vi att den nya lagen
            följs upp och utvärderas efter tre år, om lagen inte dessförinnan
            har ersatts av en samordnad lagstiftning mot diskriminering.
          </note>
          <note>
            Just detta är det som står i den moderata reservationen nr 1
            under punkt 1, som jag härmed yrkar bifall till.
          </note>
          <note type="speaker">
            Anf. 68 YVONNE ÅNGSTRÖM (fp):
          </note>
          <note>
            Herr talman! Ulf Nilsson har redan framfört Folkpartiets huvudståndpunkter
            på högskoleområdet, men jag vill ändå något beröra det som har
            alldeles speciell vikt för den del av landet där jag bor - Norrlands
            inland.
          </note>
          <note>
            Väldigt många människor, som skulle vilja skaffa sig högskoleutbildning,
            har svårt att flytta till en regelrätt universitets- eller högskoleort.
            I de flesta fall beror det på att de redan har hunnit bilda familj
            eller av andra skäl är bundna till sin bostadsort.
          </note>
          <note>
            Lyckligtvis har distansutbildningen byggts ut, och nu kommer
            riksdagen också att fatta beslut om ett svenskt nätuniversitet.
            Men det finns också ett stort behov av utlokaliserade utbildningsplatser,
            vilket vi numera har i exempelvis min hemort Lycksele. Just nu
            har vi bl.a. en lärarutbildning - något som innebär att vi förmodligen
            får relativt lätt att rekrytera nya lärare när 40-talisterna snart
            börjar gå i pension. Efter nyår startar en ny form av sjuksköterskeutbildning
            med IT-kunskap. Och mycket annat finns i de 13
          </note>
          <note>
            kommuner som har gått samman i Akademi Norr.
          </note>
          <note>
            Men det finns ett stort problem. Den här typen av utbildningar
            kostar mycket pengar. Utbildningsdepartementet har hittills inte
            varit berett att stå för de extra kostnader som är förknippade
            med utlokaliseringen. Detta innebär stora påfrestningar för de
            berörda kommunerna, som redan brottas med svag ekonomi och stora
            underskott.
          </note>
          <note>
            De flesta inlandskommuner får en allt äldre befolkning, vilket
            tär på ekonomin. Ett sätt att behålla de yngre är givetvis att
            erbjuda högre utbildning som också kan leda till jobb på hemorten.
            Men det kostar, som jag redan nämnt, mycket mer än det standardbelopp
            som universitet och högskolor får per utbildningsplats. Därför
            är det enligt min mening rimligt att medel för merkostnaderna
            följer de utlokaliserade högskoleplatserna, vilket vi också har
            betonat i vår regionalpolitiska motion.
          </note>
          <note>
            När jag satt med i den regionalpolitiska utredningen hade vi
            en expert från Utbildningsdepartementet med i vårt arbete. När
            samtliga utredningens politiker föreslog att högskolans ersättning
            för distansutbildning och utlokaliserad utbildning ska räknas
            upp, så att full kostnadstäckning ges för såväl högskolans som
            kommunens kostnader, avvisade han det kravet och framförde i ett
            särskilt yttrande farhågor för att sådan kostnadstäckning skulle
            riskera att medföra minskade resurser för den reguljära utbildningen
            och därmed en kvalitetsförsämring.
          </note>
          <note>
            Jag var en av dem som drev den här frågan hårt i utredningen,
            och självfallet är tanken inte att man ska minska resurserna för
            utbildningen på universitetsoch högskoleorterna. I stället bör
            Utbildningsdepartementet anslå extra resurser. Jag anser att det
            är i högsta grad orimligt att redan fattiga kommuner ska stå för
            de extra kostnader som utlokaliserad utbildning medför.
          </note>
          <note>
            Om vi ska leva upp till talet om att Hela Sverige ska leva, måste
            vi göra mer än bara prata. Vi måste ge förutsättningar också i
            form av ekonomiska resurser.
          </note>
          <note>
            Därmed är det min förhoppning att den regering som kommer att
            finnas efter nästa val kommer att ge ökade resurser för utlokaliserad
            utbildning.
          </note>
          <note>
            Nu kan någon invända att jag inte har hela mitt parti med mig
            på den här ståndpunkten. Sanningen är den att det är vad alla
            vi som bor i Norrland upplever.
          </note>
          <note>
            Vi är totalt 48 ledamöter, och vi skulle alltså även om vi gick
            rakt över alla partigränser och gjorde gemensam sak bara utgöra
            en sjundedel av riksdagen. Därför tar jag tillfället i akt att
            använda den här dagen åt att missionera lite bland alla partier.
            Jag hoppas, som sagt var, att vi kan komma någonvart med det här.
          </note>
          <note>
            Tillåt mig till sist beröra frågan om studentbostäder. Jag vill
            understryka att vi i Folkpartiet i vårt budgetförslag hade 50
            miljoner mer än regeringen för studentbostäder. Jag vill också,
            precis som Sofia
          </note>
          <note>
            Jonsson, efterlysa ett långsiktigt system för att åstadkomma
            fler studentlägenheter.
          </note>
          <note type="speaker">
            Anf. 69 ELVER JONSSON (fp):
          </note>
          <note>
            Herr talman! En allmän reflexion är att i vårt mångfasetterade
            samhälle har högskolan och utbildningen där en stor och växande
            betydelse. Högskolans sätt att fungera och ge en god allmän utbildning
            eller yrkesutbildning kommer att återspegla sig i en rad samhällsfunktioners
            möjligheter att utvecklas i framtiden.
          </note>
          <note>
            Den utbyggnad som skett under det senaste decenniet har varit
            en tyngdpunkt för de regionala högskolorna. Dessa högskolor har
            inneburit att de varit mera nåbara för regionens studenter. De
            har också fyllt de krav som högskolor längre bort haft svårt att
            klara.
          </note>
          <note>
            Jag kan som exempel nämna Stiftelsen Högskolan i Jönköping, som
            har tagit intressanta steg med goda erfarenheter i sin egen dynamiska
            miljö. Det har inneburit att man har avancerat från sjuttonde
            till tredje plats i listan över populära studentorter. Tidningen
            Ny Teknik rankade t.ex. Jönköpings högskola till en andra plats
            i Sverige, dvs. lika och delad position med Chalmers och Linköping.
            Förstahandssökningen hade förra året ökat med hela 40 %.
          </note>
          <note>
            Intressant är att företrädare för statliga högskolor och universitet
            eftersträvar de plusposter som de fria högskolorna har. Det egna
            ansvaret och en större frihet att utveckla pedagogik med vetenskaplig
            grund synes vara skälet. Det är en viktig del av poängen.
          </note>
          <note>
            Ett praktiskt pedagogiskt grepp är att blivande entreprenörer
            och företagare redan under pågående högskolestudier kan starta
            eget företag.
          </note>
          <note>
            Det finns vidare en het önskan om att få rätt att examinera doktorer
            i den humanistisksamhällsvetenskapliga disciplinen. Här handlar
            det inte om mer pengar. Det handlar om att ge ett förtroende för
            en kapacitet som redan finns.
          </note>
          <note>
            Något annat slående - rentav imponerande - är den stora globala
            kontaktyta som ger ett studentutbyte som berör varje kontinent.
          </note>
          <note>
            Nu har man examensrätt på fyra ämnesområden.
          </note>
          <note>
            Som jag sade önskar man en utbyggd kompetens och fler rättigheter
            på detta område.
          </note>
          <note>
            Herr talman! Vissa delar av det jag nu har sagt om
          </note>
          <note>
            Jönköpings högskola skulle kunna sägas om fler nya högskolor
            - även de dynamiska lärosäten som fungerat väldigt väl. Mitt val
            av interiör vägleds av att mitt senaste högskolebesök förlades
            till just denna Smålandsmetropol.
          </note>
          <note>
            Fru talman! Även om stiftelsehögskolorna inte kommer att dominera
            i svenskt högskoleväsende är de intressanta spjutspetsar i ett
            i övrigt uniformt högskolesystem. En tydlig iakttagelse är att
            vissa högskolor har haft svårt att ta emot alla studenter som
            har sökt, samtidigt som andra har haft svårt att rekrytera i den
            utsträckning som var tänkt i den utbildningsplan som godkändes
            för två år sedan.
          </note>
          <note>
            Fru talman! Så vill jag ge några synpunkter kring de fristående
            teologiska högskolorna. De teologiska högskolorna inom frikyrkan
            är relativt unga. Ingen är särskilt stor, men skolorna, som är
            lokaliserade till
          </note>
          <note>
            Stockholm, Uppsala och Örebro, växer just nu. Intresset från
            andra teologiska lärosäten tilltar.
          </note>
          <note>
            Även teologiska fakulteter har fått en breddning av det ekumeniska
            utbudet. Människor från frikyrkan, där man saknar egen högskola,
            och blivande präster inom Svenska kyrkan har i betydande utsträckning
            sökt sig till dessa frikyrkliga lärosäten, som snart har ett dussintal
            år på nacken.
          </note>
          <note>
            Motionärer från i princip alla partier har under senare år aktualiserat
            frågan om att dessa små högskolor i hög grad finansieras av sina
            huvudmän, dvs.
          </note>
          <note>
            Svenska Baptistsamfundet, Svenska Missionsförbundet - det gäller
            THS i Stockholm - och Evangeliska
          </note>
          <note>
            Fosterlandsstiftelsen, som finansierar verksamheten i
          </note>
          <note>
            Uppsala. Samfundet Nybygget - kristen samverkan har sin högskola
            i Örebro. Man borde på dessa ställen få rättvisa villkor.
          </note>
          <note>
            Tillstånd att utfärda högskoleexamen efter teologisk utbildning
            har man haft sedan 1993. Under senare tid har t.ex. THS i Stockholm
            fått behörighet att examinera teologistuderande. De erhåller teologie
            kandidatexamen om 140 poäng.
          </note>
          <note>
            Vi har också påmint om att det i THS lärarkår finns ett femtontal
            som har doktorerat. Därför har man på denna högskola - för övrigt
            också på de två andra högskolorna - en mycket hög vetenskaplig
            status inom grundutbildningen. Det är relativt ovanligt att man
            förfogar över så goda lärarkrafter på så små högskolor med så
            förhållandevis tunga ekonomiska åtaganden.
          </note>
          <note>
            Nu kommer dessa tre högskolor att tillföras ett ökat antal helårsstudenter.
            Det sker i enlighet med planeringsförutsättningarna, men riksdagen
            har fortfarande ingen avsikt att fastslå detta. Ett antal motionärer
            från olika håll har krävt att dessa högskolor ska behandlas på
            samma sätt som andra vad gäller ekonomin.
          </note>
          <note>
            Reservanterna i utskottet - de kommer från åtminstone fyra partier
            - säger att det statsfinansiellt innebär så lite att förändringen
            torde rymmas inom de givna ramarna. Det skulle innebära ett gott
            tillskott för dessa högskolor och att högskolorna skulle kunna
            bli fler. De skulle få en ekonomisk grund för att fungera väl.
          </note>
          <note>
            Vid senare års budgetbehandling har denna fråga varit uppe, och
            det har uttalats ett ökat stöd för tanken att dessa högskolor
            skulle jämställas med andra. Vid det senaste riksmötet var det
            snubblande nära att en sådan beställning hade sänts i väg till
            regeringen.
          </note>
          <note>
            Majoriteten, som avvisade förslaget, har visserligen sagt sig
            vara allmänt positiv men inte velat sätta den press på regeringen
            som ett positivt riksdagsbeslut hade inneburit.
          </note>
          <note>
            Trots att det är småbelopp i ett statsfinansiellt sammanhang,
            och trots att beloppen med lätthet torde kunna rymmas inom ramarna,
            har man inte kunnat expediera detta.
          </note>
          <note>
            Det har av och till genom uppvaktningar, riksdagsmotioner och
            utskottspåpekanden erinrats om att huvudmännens organisationer
            och deras medlemmar ger stora frivilliga bidrag till dessa högskolor.
            I debatten har också pekats på att andra huvudmän vid enskilda
            högskolor inte avkrävts personliga offerinsatser. Det är hög tid
            för staten att rätta till sådana orättvisor. Det kan knappast
            finnas något sakpolitiskt motiv för att hävda något annat.
          </note>
          <note>
            Det ekonomiska stödet från staten skulle kunna innebära ett tillskott
            med några tusen kronor per helårsstudent och att jämlikhet och
            rättvisa i ett ekonomiskt avseende erhålls. Det känns närmast
            genant att en sådan till synes marginell fråga inte har kunnat
            redas ut, trots att det har påpekats från riksdagen i olika omgångar
            och vid uppvaktningar i departementet.
          </note>
          <note>
            I motionen har vi sagt att det är bra att statsråd och politiker
            uttalar sin sympati för dessa högskolor, men att det ekar ihåligt
            om man motsätter sig en ekonomisk rättvisa och låter bli att undanröja
            de olikheter som fattiga nya högskolor omotiverat drabbas av.
          </note>
          <note>
            Fru talman! Jag ber att få yrka bifall till reservation nr 7
            vad avser beslutspunkten 21.
          </note>
          <note type="speaker">
            Anf. 70 KENTH HÖGSTRÖM (s):
          </note>
          <note>
            Fru talman! Utbildningsminister Thomas Östros talade sig varm
            för den öppna och fria akademin för en halvtimme sedan. Det tyckte
            jag var utomordentligt bra. Den öppna och fria akademin måste
            vara en ledstjärna och ett verktyg, precis som den regionala decentraliserade
            högskolan är det, i arbetet med att göra det möjligt för många
            att ta del av akademisk utbildning i hela landet och höja kunskapsnivån
            i
          </note>
          <note>
            Sverige.
          </note>
          <note>
            Jag vill därutöver argumentera för en annan mycket viktig ledstjärna.
            Det rör sig om ett verktyg i arbetet för att utbildningspolitiken
            ska få genomslag inte bara på de orter där högskolan är etablerad
            utan i hela landet - även i de glesbefolkade delarna. Jag talar
            om distansutbildningen och det flexibla lärandet.
          </note>
          <note>
            Det finns inget sätt att bryta igenom klasstrukturer och sociala
            skiktningar som är effektivare än den metoden. Om man lyckas attrahera
            dem som känner tvekan inför utbildning och kanske vill bo kvar
            hemma kan man få många fler att söka sig till högre utbildning.
          </note>
          <note>
            Ett land som har kommit väldigt långt i detta avseende är Storbritannien,
            vars största open university ligger i Milton Keynes, som jag har
            besökt fem gånger. Jag har följt det under många år.
          </note>
          <note>
            I dag har man 70 000 inskrivna elever och 2 500
          </note>
          <note>
            medarbetare. Man utvecklar pedagogiska verktyg och metoder som
            är anpassade för denna sorts undervisning. Man använder sig naturligtvis
            av informationstekniken som stöd. Man har elever från hela Storbritannien
            - också från Wales och Skottland. Eleverna kan läsa hemma.
          </note>
          <note>
            I dag föreslår regeringen via betänkandet att vi ska knyta ihop
            alla våra lokala studiearenor till ett nätverksuniversitet. Jag
            tycker att det är en utomordentlig idé. Det är en svensk idé på
            samma tema som det som tillämpas i Milton Keynes. Verksamheten
            är dock inte koncentrerad, som den är där.
          </note>
          <note>
            Detta kräver många funderingar. Därför vänder jag mig till utbildningsutskottet.
            Varför har ni inte bemödat er om att argumentera kring min motion
          </note>
          <note>
            Ub544? Det finns inte ett argument. Den handlar ändå om detta.
          </note>
          <note>
            Motionen tar sin näring ur den undersökning som
          </note>
          <note>
            Urban Dahllöf, professor emeritus i Uppsala, och universitetslektorn
            Gunilla Roos har gjort bland 1 000
          </note>
          <note>
            nya högskolestuderande i mitt hemlandskap Hälsingland. De konstaterar
            att väldigt många av dem som har sökt sig till högskolan har kommit
            ur arbetarklass och miljöer där utbildningsnivån är låg. De väljer
            att bo hemma. Hade denna nätverksbaserade distansundervisning
            inte funnits inpå knuten hade de inte gått in i högskolemiljön.
            Naturligtvis åker de till Högskolan i Gävle eller till någon annan
            högskola och får viss undervisning, men de har också informationsteknologin
            som stöd hemma.
          </note>
          <note>
            Jag tycker att det här är viktigt. Jag anser att nätverksmyndigheten
            borde ligga mitt i Sverige, t.ex. i mitt län, där man har störst
            erfarenhet av att bryta social segregering - det är en hälsning
            till utbildningsutskottet.
          </note>
          <note>
            Den här delen av utbildningspolitiken anser jag för närvarande
            vara den absolut viktigaste spjutspetsen för att alfabetisera
            Sverige.
          </note>
          <note>
            Utbildning och universitetsforskning (förslag 1-18)
          </note>
          <note type="speaker">
            Anf. 71 TOMAS HÖGSTRÖM (m):
          </note>
          <note>
            Fru talman! Förväntningarna på skolan är höga både från samhället
            och från riksdagen och ska så vara med tanke på den uppgift som
            skolan har att svara för.
          </note>
          <note>
            Det är nämligen i grund- och gymnasieskolan som grunden för det
            livslånga lärandet läggs. Ett misslyckande här följer i många
            fall sedan individerna livet ut.
          </note>
          <note>
            En viktig förutsättning för att skolan ska ha möjligheter att
            klara sina uppgifter är att satsningarna på utbildning fortsätter.
            Att så är fallet visar internationell statistik som säger att
            Sverige tillhör de länder som per capita satsar mest på utbildning.
            Men vart tar pengarna vägen? Vi måste också konstatera att det
            samtidigt finns ett missmod i skolan - bland elever och lärare,
            bland föräldrar och allmänhet. Det är ett missmod som har sin
            grund i att skolan inte klarar av att leva upp till de förväntningar
            som ställs. År efter år debatterar vi skolans situation utifrån
            rapporter som visar att skolans resultat inte når upp till målen.
          </note>
          <note>
            Det är rapporter som visar att många elever i grundoch gymnasieskolan
            inte når de kunskapsmål som är satta.
          </note>
          <note>
            Företeelser som att elever stämmer huvudmannen, att undervisning
            avbryts på grund av hotfulla situationer, att lärare och elever
            förs till sjukhus efter incidenter i skolan, ja t.o.m. mord, och
            att väktare sätts in på skolor visar att situationen på många
            håll rent ut sagt är dålig på det svenska utbildningssystemets
            mest grundläggande nivåer.
          </note>
          <note>
            Men vi ska inte glömma bort att det även finns framgångsrika
            skolor som visar på bra resultat och framgångsrika initiativ.
            Jag tror att det tål att upprepas eller förtydligas att det är
            riksdagen som antar regler som påverkar skolan. Här beslutas om
            lagar och förordningar som rör skolans alla delar och som påverkar
            skolans möjligheter. Det är i riksdagens roll som högsta beslutande
            organ som vi debatterar skolans situation. För min del är det
            dessutom utifrån uppfattningen att skolans roll är central i samhället
            och av strategisk betydelse för våra möjligheter.
          </note>
          <note>
            I de moderata förslagen med anledning av budgetalternativet redovisas
            vad vi tror att skolan behöver för att den ska ges bättre förutsättningar
            att klara den komplexa uppgift som den har.
          </note>
          <note>
            För det första är det skolans inre arbetsklimat som i mycket
            avgör hur framgångsrik en skola är. Dålig ordning, sena ankomster,
            ovårdat språk, mobbning och brist på respekt skapar en dålig arbetsmiljö
            som slår hårdast mot elever med inlärningsproblem. En avgörande
            faktor för att vända den utveckling som vi ser är att man vid
            lärarutbildningen måste lägga större vikt vid den studiesociala
            miljön och relevanta ledarskapsutbildningar. Vi anser även att
            skriftliga omdömen ska användas för att informera föräldrar om
            elevens resultat. Utformningen kan vara en fråga för varje enskild
            skola. Vi anser även att enskilda skolor, om de så önskar, ska
            ha en möjlighet att införa lokala betyg i ordning och uppförande.
          </note>
          <note>
            För det andra anser vi att resultatredovisningen måste bli bättre,
            inte minst för att elever, föräldrar och lärare ska veta vilka
            resultaten är på enskilda skolor. Tyvärr är det många huvudmän
            som slarvar med denna uppgift i dag. Lagar och förordningar ger
            dem dessutom den möjligheten, eftersom uppföljningar och utvärderingar
            inte följs upp av dem som har det som sin uppgift i dag. Skolverket
            ansvarar för uppföljning, utveckling, utvärdering och tillsyn
            av den svenska skolan. Bl.a. utifrån Riksrevisionsverkets granskning
            av Skolverkets tillsynsverksamhet finns det anledning att ifrågasätta
            om Skolverket sköter sina viktiga uppgifter. Av bl.a. den anledningen
            föreslår vi ett inrättande av ett oberoende nationellt kvalitetsinstitut
            med uppgift att löpande utvärdera skolans resultat. Institutet
            ska stå fritt från dem som har uppgiften att driva skolor och
            fritt från den politiska sfären. Samtidigt förtjänar det att påpekas
            att inrättandet av ett kvalitetsinstitut inte innebär att skolorna
            ges möjlighet att undandra sig sin egen årliga kvalitetsredovisning.
            Delar av Skolverkets nuvarande uppgifter och anslag överförs till
            det föreslagna kvalitetsinstitutet.
          </note>
          <note>
            Jag sade i min inledning att vi inte får glömma bort att det
            även finns framgångsrika skolor. Låt oss med en förbättrad uppföljning,
            utvärdering och resultatredovisning ge dessa skolor den uppmärksamhet
            som de förtjänar.
          </note>
          <note>
            I dagens tidning kan vi läsa att för första gången har en skola,
            Älta skola i Nacka, tilldelats Utmärkelsen Svensk Kvalitet. Jag
            tycker att det är ett bra exempel på hur man via kvalitetsmätningar
            och redovisningar kan lyfta fram goda resultat. Det är också helt
            i överensstämmelse med att vi lägger fram förslag om inrättande
            av ett nationellt kvalitetsinstitut.
          </note>
          <note>
            Det intressanta är dessutom att skolan ligger i en kommun, Nacka
            kommun, som regeringen titt som tätt har ganska hårda diskussioner
            och skriftväxlingar med om hur respektive skola och huvudman ska
            kunna utveckla sina skolformer. Hitintills måste jag säga att
            Nacka kommun leder över regeringen.
          </note>
          <note>
            För det tredje föreslår vi att det kommunala ansvaret för att
            finansiera skolan överförs till staten. Det innebär naturligtvis
            inte att staten ska driva skolor.
          </note>
          <note>
            Den nationella finansieringen ska skapa förutsättningar för mer
            likvärdiga villkor när det gäller att driva skolor och bedriva
            undervisning. Som situationen är i dag varierar förutsättningarna
            beroende på kommunernas ekonomi, prioriteringar och politiska
            vilja. Detta är oacceptabelt om man menar allvar med likvärdiga
            villkor. Vi har som första steg föreslagit ett införande av en
            nationell skolpeng för grundskolan och anvisat medel för detta
            år 2003. Den nationella skolpengen ska finansiera kostnaderna
            för elevens utbildning. Det är viktigt att i detta sammanhang
            även klargöra att systemet ska ta hänsyn till att barn har olika
            behov.
          </note>
          <note>
            Finansiering sker genom att ett belopp motsvarande kommunernas
            kostnader för grundskolan dras in via det statliga bidragssystemet
            till kommunerna och förs till anslaget för nationell skolpeng.
          </note>
          <note>
            För det fjärde måste detaljstyrningen av resurserna upphöra.
            Regeringen lägger i årets budget fram förslag om anslag till personalförstärkningar
            inom skolan. Vi har ställt oss bakom detta förslag för år
          </note>
          <note>
            2002 och anvisar där 1,5 miljarder kronor, eftersom tjänsterna
            är inrättade. Detta anslag avvecklar vi för åren 2003 och 2004,
            och de medlen tillförs anslaget för nationell skolpeng utifrån
            grunduppfattningen att staten inte ska detaljstyra resurserna.
          </note>
          <note>
            Vi pratar väldigt ofta i debatten om Wärnerssonpengar och Perssonpengar,
            men det är skattebetalarnas pengar, och den typ av öronmärkning
            som vi dag ser bidrar inte till att ge verksamheterna möjligheter
            att göra de nödvändiga prioriteringarna utifrån de lokala förutsättningar
            som är och som varierar.
          </note>
          <note>
            För det femte genomför vi förändringar som innebär att elevernas
            ställning stärks. Utifrån en förbättrad resultatredovisning och
            en nationell finansiering som följer eleven till den skola som
            han eller hon har valt stärks elevernas ställning. Deras val blir
            avgörande.
          </note>
          <note>
            Kraven på att prestera bra resultat blir både tydligare och större
            och en nödvändighet för varje skola.
          </note>
          <note>
            Vi ökar med våra förslag möjligheterna till mångfald inom skolan.
            Erfarenheterna av att alltfler friskolor etableras är övervägande
            goda. Skolans utveckling främjas av att fler alternativ ges möjligheter
            att bedriva verksamhet på lika villkor. Vi vill se fler driftsformer,
            profilskolor och skolformer. Mångfald är något som berikar samhället.
            Det är något som upprepas i många andra sammanhang. Jag anser
            att detta påstående även gäller skolorna.
          </note>
          <note>
            Vi anser att skolornas möjlighet att lägga ut undervisning på
            entreprenad ska utvidgas så att den även omfattar grundskolan
            och flertalet ämnen. Skolverket säger i sin utvärdering Nationella
            kvalitetsgranskningar 2000 - utbildning på entreprenad att erfarenheterna
            på många sätt är positiva. Låt oss då ta vara på denna möjlighet!
          </note>
          <note>
            För det sjätte lägger vi fram ett förslag om att låta undersöka
            möjligheterna att inrätta ett slags grundskoleexamen och att en
            sådan ska ge behörighet till fortsatta studier i gymnasieskolan.
            Sedan flera år väntar vi på regeringens utlovade förslag om en
            modern gymnasieexamen. Jag hoppas att skolministern vid denna
            debatt meddelar när ett sådant förslag kommer. Avsikten med våra
            förslag under denna punkt är att tydliggöra betydelsen av goda
            kunskaper bland elever och i skolan.
          </note>
          <note>
            Fru talman! Vi föreslår även för förskoletiden att nuvarande
            sexårsverksamhet, s.k. förskoleklass, får utvecklas till en barnskola
            med tydliga pedagogiska ambitioner. Barnskolan ska, i likhet med
            sexårsverksamheten, vara frivillig för föräldrarna, och det är
            kommunerna eller godkända skolor som ska ha möjlighet att utveckla
            förskoleklass i denna riktning.
          </note>
          <note>
            Vi föreslår även en kraftig utökning av antalet platser i den
            s.k. KY-utbildningen. Vi har anvisat medel för denna satsning
            i särskild ordning. Vi påbörjar även en avveckling av Kunskapslyftet,
            med förbehållet att de som nu deltar i utbildningen ska ha möjlighet
            att slutföra densamma.
          </note>
          <note>
            Fru talman! Jag yrkar bifall till reservation 1 under punkt 1.
            Vi står naturligtvis bakom de övriga reservationerna, men för
            tids vinnande nöjer vi oss med att yrka bifall under denna punkt.
          </note>
          <note type="speaker">
            Anf. 72 LENNART GUSTAVSSON (v):
          </note>
          <note>
            Fru talman! Det vi nu diskuterar rör frågor om förskoleverksamhet,
            skolbarnsomsorg, barn- och ungdomsutbildning och vuxenutbildning.
          </note>
          <note>
            Först och främst vill jag som vänsterpartist uttrycka min tillfredsställelse
            över att vi nu fortsätter att åtgärda konsekvenserna av 90-talets
            svåra ekonomiska situation, en situation som betytt mycket negativt
            på skolans område. Samtidigt som de ekonomiska resurserna minskade
            ökade barnkullarna och flyktinginvandringen.
          </note>
          <note>
            Jag vill lyfta fram några av de saker jag tror kommer att ha
            en stor betydelse för att vi bättre ska kunna arbeta mot visionerna
            om en skola för alla och en möjlighet till livslångt lärande för
            alla. Förutom utbildningens betydelse för hela samhällets utveckling
            har ju utbildning och kunskapsnivå en central betydelse för demokrati
            och människors delaktighet i samhället. Jag kommer i mitt anförande
            att beröra fem områden som jag som vänsterpartist ser som speciellt
            viktiga: förskolan, resurserna, elevinflytandet, jämställdheten
            och betygen.
          </note>
          <note>
            För det första behövs en kraftfull satsning på förskolan. Att
            förskolan i likhet med skolan, föräldraförsäkringen, barnbidraget
            och hälso- och sjukvården ska vara en del av den generella välfärden
            och erbjudas alla barn och barnfamiljer är en självklarhet för
            oss i Vänsterpartiet.
          </note>
          <note>
            I budgetpropositionen anges bl.a.: "Förskolan är basen för samhällets
            insatser för att främja det livslånga lärandet. Den är en miljö
            där barn med olika bakgrund och olika levnadsvillkor får möjlighet
            att utvecklas och lära tillsammans."
          </note>
          <note>
            Vidare konstateras att det långsiktiga målet är en avgiftsfri
            förskola. Det är något som vi från Vänsterpartiet länge har hävdat.
            Införandet av den allmänna förskolan för fyra- och femåringar,
            rätten till förskoleverksamhet för barn till arbetslösa och föräldralediga
            samt en maxtaxa i förskoleverksamhet och skolbarnsomsorg är alla
            steg i en riktning som ligger väl i linje med Vänsterpartiets
            politik.
          </note>
          <note>
            En fråga som skulle vara intressant att höra skolministern kommentera
            är när nästa steg mot det långsiktiga målet om en avgiftsfri förskola
            kan tas. Jag vet att jag kan låta lite otålig med tanke på att
            större delen av reformen inte blivit verklighet än. Men min fråga
            tar sin utgångspunkt i regeringens egen skrivning i propositionen
            om maxtaxa och allmän förskola: "Regeringen betraktar förslaget
            som ett första steg." Alltså: När anser skolministern att det
            är dags att ta nästa steg?
          </note>
          <note>
            Fru talman! Frågan om maxtaxan är en av de få frågor där det
            tycks finnas någon form av borgerlig enighet. I övrigt måste jag
            säga att jag saknar ett tydligt borgerligt alternativ. Det är
            i och för sig ganska talande att den borgerliga enigheten vänder
            sig mot ett förslag som handlar om att utveckla den generella
            välfärden.
          </note>
          <note>
            Fru talman! För det andra behövs det mer personal inom förskola
            och skola. Mer personal inom skolan är en av förutsättningarna
            för att kunna nå målen.
          </note>
          <note>
            Det är bra att regeringen inom ramen för budgetsamarbetet nu
            kan fortsätta en satsning, faktiskt initierad av Vänsterpartiet,
            på mer resurser i skolan. Ur elevsynpunkt och med tanke på bl.a.
            den senaste tidens debatt om mobbning och våld inom skolan är
            bristen på elevvårdspersonal ett av de områden där det behövs
            förstärkning. Det behövs fler vuxna i skolan, vuxna som är tydliga
            förebilder.
          </note>
          <note>
            I och med denna budget fortsätter den inledda femåriga satsning
            som innebär att ungdomsskolan och fritidshemmen tillförs resurser
            motsvarande en nivåhöjning på 5 miljarder. Bidraget är riktat
            till utökning av personal. Kritik har ibland framförts om att
            detta riktade bidrag skulle utgöra ett allvarligt intrång i det
            kommunala självstyret. Vänsterpartiet menar att en kraftsamling
            för att öka personaltätheten är av yttersta vikt och att det är
            viktigt att vi faktiskt vågar rikta resurserna. Den femåriga satsning
            vi nu inleder kommer att ha stor betydelse för skolans viktigaste
            ingrediens - eleverna.
          </note>
          <note>
            Fru talman! För det tredje måste elevinflytandet öka. Ska eleverna
            kunna uppnå både kunskapsmålen och de demokratiska målen måste
            eleverna göras mer delaktiga i vad som händer i skolan.
          </note>
          <note>
            Regeringen säger: "Det måste upplevs som mer stimulerande och
            meningsfullt att gå i skolan. Skolan måste klara att entusiasmera
            eleverna och upprätthålla studiemotivationen. Då måste eleven
            sättas i centrum.
          </note>
          <note>
            Elevinflytande ska också vara grunden för fostran i ett individuellt
            och kollektivt ansvarstagande - ett demokratiskt samhälle kräver
            en demokratisk skola."
          </note>
          <note>
            För mig som vänsterpartist handlar det om att ta de här skrivningarna
            på största allvar. Det finns inga lätta och självklara lösningar.
            Men det krävs ett enträget och målmedvetet arbete där elevernas
            delaktighet, inflytande och ansvar är nyckelord.
          </note>
          <note>
            Fru talman! För det fjärde måste arbetet med jämställdheten intensifieras.
            Det är bra att särskilda medel avsätts för kompetensutveckling
            av resurspersonal i jämställdhets- och genuskunskap. Det är också
            bra att medel, på Vänsterpartiets initiativ, avsätts för att förebygga
            att flickor utsätts för kränkande behandling. Samtidigt som utbildningsväsendet
            reproducerar och konserverar manssamhället utgör det faktiskt
            en nyckelinstitution i kampen för ett jämställt samhälle.
          </note>
          <note>
            Genom att skolledare, lärare och övrig personal skaffar sig medvetenhet
            om dessa maktstrukturer och engagerar sig för att utmana dem kan
            skolan bli en plats där barn och ungdomar ges möjlighet att ifrågasätta
            de stereotypa könsroller som förmedlas i kulturen, reklamen och
            det övriga omgivande samhället.
          </note>
          <note>
            Vänsterpartiet vill öka valmöjligheterna för kvinnor och män.
            Alla ska ha reella möjligheter att göra val som inte är könstypiska.
            Vårt mål är att kön inte ska vara en begränsning och ett hinder
            under uppväxten. Därför är ett tålmodigt, långsiktigt och uthålligt
            jämställdhetsarbete inom utbildningsväsendet av största vikt.
          </note>
          <note>
            Fru talman! För det femte och sista tycker jag att det är dags
            att på allvar resonera om ett av hindren för att uppnå läroplanernas
            mål - betygen. Betygen och deras utformning styr enligt min mening
            på ett negativt sätt mycket av vad som sker i skolan. Att det
            sedan finns politiska partier som vill ha fler, mer och tidigare
            betyg är en annan sak. Jag tillåter mig än en gång att citera
            regeringen, som avser att "ta initiativ till att ett antal grundskolor
            ges möjlighet att under
          </note>
          <note>
            2002 utveckla former för individuell planering och dokumentation".
            Med tanke på denna skrivning och den socialdemokratiska kongressens
            syn på betygen vore det intressant att höra skolministerns syn
            på möjligheterna till en försöksverksamhet med betygsfri grundskola.
            Det finns intresserade kommuner.
          </note>
          <note>
            När, skolministern, är det dags att våga börja ta i betygsfrågan?
          </note>
          <note>
            Avslutningsvis yrkar jag bifall till förslagen till beslut i
            UbU1 under punkterna 1-18.
          </note>
          <note type="speaker">
            Anf. 73 ERLING WÄLIVAARA (kd):
          </note>
          <note>
            Fru talman! Att utbildningspolitiken spelar en viktig roll i
            samhället är vi nog alla överens om. Kunskap är viktigt och att
            här i kammaren få vara med och debattera utbildningsfrågor är
            mycket stimulerande. Jag tror att vi alla vill väl med den svenska
            skolan och är måna om att våra barn och ungdomar ska få en gedigen
            utbildning av hög kvalitet i en trygg miljö.
          </note>
          <note>
            Den svenska skolan fungerar i många stycken mycket bra och erbjuder
            kunskapstörstande elever god undervisning av ambitiösa och duktiga
            lärare och övrig personal. Tyvärr har den senaste tidens mediedebatt
            inte handlat så mycket om skolans möjligheter, utan i stället
            mer om de problem som skolan brottas med. Självklart ska vi inte
            blunda eller sopa problemen i skolan under mattan. Även vi i beslutande
            ställning måste våga lyfta fram dem, debattera dem och gemensamt
            försöka rätta till det som inte fungerar.
          </note>
          <note>
            Fru talman! Alla blev vi mycket illa berörda över det som hände
            i en skola i Malmö för drygt en vecka sedan. En manlig lärare
            misshandlas av några elever.
          </note>
          <note>
            Tyvärr är inte Malmöfallet det enda exemplet på grovt våld i
            skolan. Enligt en rapport från Brottsförebyggande rådet som kom
            i går har våldet i skolan ökat. Lärare blir hotade och går omvägar
            till skolan på grund av rädsla. Tusentals elever går varje morgon
            till skolan med ont i magen. Vi vuxna måste fråga oss, även om
            det kanske känns smärtsamt för någon:
          </note>
          <note>
            Vad är det som har gått fel? Vad är orsaken? Finns det någon
            lösning? Är lösningen speciella väktare i skolan eller mobiltelefoner
            till lärarna? Är lösningen ökat föräldraansvar, ökade befogenheter
            för lärare eller att flytta stökiga elever?
          </note>
          <note>
            Här skulle salomonisk vishet behövas, tror jag.
          </note>
          <note>
            Jag är övertygad om att snabba åtgärder behövs och kommer att
            behövas i akuta situationer, men vi ska komma ihåg att det då
            egentligen handlar om symtombehandling.
          </note>
          <note>
            Jag har en känsla av att vi ser symtomen men har väldigt svårt
            att se och kanske ännu svårare att våga erkänna de bakomliggande
            orsakerna. Jag tror att vi måste våga lyfta blicken och försöka
            analysera dessa orsaker. Kan det vara möjligt, fru talman, att
            det som sker i skolan i dag är en följd av - eller brist på -
          </note>
          <note>
            fattade beslut här i kammaren? Låt mig än en gång poängtera att
            kränkande ord och handlingar, våld och mobbning visst måste stävjas
            med all kraft, men långsiktigt behövs åtgärder som förändrar våra
            egna och våra barns attityder. Jag tror att det vi nu ser i samhället
            och i skolan är en följd av en förändrad syn på värderingar, regler
            och normer.
          </note>
          <note>
            Fru talman! Vi vet att familjen är barnets viktigaste miljö under
            uppväxttiden. Redan i tidiga barnaår planterar man sunda värderingar
            och förmågan till empatiskt tänkande. Hur familjen ser ut har
            kanske mindre betydelse. Olika kulturer formar olika personlighetstyper
            genom att kulturen påverkar familjen, och familjen i sin tur reproducerar
            kulturens normer hos barnen. Ska man förstå en familj måste man
            förstå hur barnets självuppfattning växer fram. Familjens grundläggande
            roll som identitetsskapare kan inte ersättas, utan bara kompletteras
            av barnomsorg och skola.
          </note>
          <note>
            Jag tror att bakom debatten om levnadsformer finns en vuxenegoism
            som är olycklig och som innebär optimering av egna känslor och
            livsmöjligheter.
          </note>
          <note>
            Barnen kommer i andra hand. För oss kristdemokrater är det av
            största vikt att skapa förutsättningar för föräldrar och vårdnadshavare
            att ge mer av sin tid åt barnen.
          </note>
          <note>
            Fru talman! Jag avser inte att i den här debatten ta upp förskolan,
            eftersom vi har en särskild motion som behandlar förskolan och
            som kommer att debatteras i början av nästa år. Men jag kan inte
            underlåta att med några ord beröra regeringens maxtaxeförslag,
            som kommer att leda till att barnen visats längre tid på dagis
            och får mindre tid med och av sina föräldrar.
          </note>
          <note>
            Reformen gynnar inte barnen utan högavlönade föräldrar. Förbättringen
            för ensamstående och lågavlönade blir däremot ytterst marginell.
            Regeringen väljer att ge till dem som redan har, en mycket orättfärdig
            fördelningspolitik. Dessutom omfattas inte alla barn av maxtaxan.
            110 000 barn får inte en krona av maxtaxemiljarderna.
          </note>
          <note>
            Fyrpartiförslaget om ett barnomsorgskonto däremot omfattar alla
            barn och ger föräldrarna möjlighet att välja olika former av barnomsorg
            utanför hemmet, minska sin arbetstid eller t.o.m. stanna hemma
            under en del av barnets uppväxt. Det är familjen själv som väljer.
          </note>
          <note>
            Fru talman! Jag tror att om skolan ska lyckas vända utvecklingen
            från ett hårdare klimat i skolan måste vi få ett nytt tänkesätt.
            Vi kristdemokrater är övertygade om att ett etiskt tänkesätt måste
            genomsyra hela utbildningen. Omtänksamhet, medmänsklighet och
            respekt är grogrunden för ett mjukt klimat i skolan.
          </note>
          <note>
            Ordning och struktur är en förutsättning för all undervisning.
          </note>
          <note>
            Vi måste lära oss själva och våra barn hur vi ska umgås och leva
            med varandra. Det handlar om etik.
          </note>
          <note>
            Vi kristdemokrater menar att den gyllene regel som vi ofta har
            hävdat här i kammaren, "behandla andra som du själv vill bli behandlad",
            måste aktualiseras redan i tidig ålder.
          </note>
          <note>
            Kristdemokraterna har under hela vår tid i riksdagen hävdat vikten
            av en värdegrund som vilar på den etik som förvaltas av kristen
            tradition och västerländsk humanism, eller om man så vill på vårt
            kulturarv. Det är av stor betydelse att denna värdegrund är inskriven
            i våra läroplaner. Det värdegrundsarbete som skolministern sedan
            byggt på har varit mycket värdefullt och har betydelse för skolans
            demokratiska fostran. Det är viktigt att värdegrunden står fast
            vid den kristna etiken för att inte framstå som ett flummigt budskap
            som kan vara vad som helst, som vissa förordar. Det är värdegrunden
            som är garanten för att man ska slippa främlingsfientlighet, rasism,
            våld och mobbning i skolan. Värdegrundsåret som skolministern
            utlyste 1999, efter många debatter med bl.a.
          </note>
          <note>
            kristdemokraterna, håller på att utvärderas, och det ska bli
            mycket intressant att ta del av utvärderingen när den kommer.
            Men det är också oerhört viktigt att arbetet med värdegrunden
            ständigt får fortsätta. Liksom demokratin måste värdegrunden vinnas
            på nytt och på nytt.
          </note>
          <note>
            I det här sammanhanget vill jag peka på en märklighet som vi
            här i riksdagen är ansvariga för. Varför arbetar vi inte med samma
            värdegrund i förskolan som i grundskolan? Jag vill ställa frågan
            till skolministern. Den olikhet som vi har i dag skapar bara oreda
            hos lärare, elever och föräldrar.
          </note>
          <note>
            Fru talman! Kristdemokraterna anvisar i sitt budgetförslag sammanlagt
            4,25 miljarder kronor netto mer än regeringen till landets kommuner
            under kommande treårsperiod. Det är ett välbehövligt resurstillskott
            till skola, vård och omsorg. Vi betror också, i motsats till majoriteten,
            landets kommunpolitiker att själva avgöra var extra ekonomiska
            resurser till skolan i just deras kommun bäst behövs. Vi värnar
            det kommunala självstyret och vänder oss mot socialdemokraternas
            pekpinnar till landets kommuner.
          </note>
          <note>
            Skolans problem beror inte enbart på bristande resurser, utan
            det vi nu ser är en konsekvens av en kravlös politik under många
            år. Många elever känner sig otrygga och vilsna.
          </note>
          <note>
            Att skapa ett klimat i skolan, i klassrummet och på skolgårdarna
            där barn och vuxna möts med respekt för varandra oavsett ras,
            hudfärg, kön eller sexuell läggning, där jämställdhet mellan kvinnor
            och män är en självklarhet och där medmänsklighet ses som naturligt
            och eftersträvansvärt är den bästa förebyggande insatsen mot mobbning,
            våld och förtryck. Det är glädjande att skolministern har anammat
            kristdemokraternas förslag om en riksomfattande kampanj mot mobbning
            genom att starta kampanjen Tillsammans. Det tackar vi för.
          </note>
          <note>
            För att komma till rätta med problemen behövs också en nationell
            samling mot mobbning, våld, rasism och förtryck. En nationell
            samling går inte att lagstifta fram, men vi kan alla hjälpa till
            att bilda opinion för det. Vi tror att om vi ska lyckas komma
            till rätta med mobbningen i skolan behöver alla goda krafter i
            samhället samverka.
          </note>
          <note>
            Fru talman! Barn mognar olika och har olika talang och läggning.
            Några är skolmogna vid sex års ålder, andra först när de är åtta
            år.
          </note>
          <note>
            Kristdemokraterna menar att det är viktigt att skolstarten är
            flexibel. Barn har olika talang - några är mer teoretiskt lagda,
            andra är mer praktiskt inriktade. Somliga är konstnärliga, medan
            andra tycker om att meka. Det är den verklighet som måste få återspeglas
            också i skolans sätt att arbeta med eleverna.
          </note>
          <note>
            Kristdemokraterna anser att alla elever måste få utveckla sina
            talanger så att de kan använda sin kunskap aktivt.
          </note>
          <note>
            Fru talman! Jag ska säga något om gymnasieskolan. Gymnasiekommitté
            2000 börjar närma sig avslutningsfasen. Vi hoppas att den utredningen
            ska lägga fram förslag på en ny och bättre fungerande struktur
            för den kommande gymnasieskolan. Det är en struktur som ska ta
            större hänsyn till elevernas önskemål, arbetsmarknadens behov
            och alternativa vägar till högre utbildningar. Enligt vår mening
            är det också viktigt att en ny struktur för gymnasieskolan får
            med sig betygshanteringen. Tyvärr har metoden med betyg efter
            varje årskurs lett till en stor stress i gymnasieskolan. Den har
            också lett till att samverkan mellan ämnen och kurser försvårats.
            Vid snart sagt vartenda möte, fru talman, med gymnasieelever ute
            i landet har jag också mött kravet på fler betygssteg.
          </note>
          <note>
            Många frågar också efter möjligheten till en gymnasieexamen.
            Kristdemokraterna ser med spänning fram emot när utredningsförslaget
            från Gymnasiekommitté
          </note>
          <note>
            2000 ska läggas fram under våren.
          </note>
          <note>
            Fru talman! Frågan om fristående skolor kommer att behandlas
            under våren när regeringens proposition behandlas. För den sakens
            skull får debatten anstå för vår del.
          </note>
          <note>
            Vad gäller specialskolorna Eke- och Hällsboskolan anser kristdemokraterna
            att de fasta skoldelarna måste få finnas kvar och fortsätta sin
            verksamhet. Vi har också i vårt budgetförslag anvisat 15 miljoner
            kronor för att återföra de fasta skoldelarna i de båda skolorna.
          </note>
          <note>
            Fru talman! Självklart står jag bakom alla reservationer där
            kristdemokraterna är med, men jag yrkar för tids vinnande bifall
            till reservation 7 under punkt
          </note>
          <note>
            13.
          </note>
          <note type="speaker">
            Anf. 74 LENNART GUSTAVSSON (v) replik:
          </note>
          <note>
            Fru talman! Jag ska ta en replik, och jag har två frågor som
            kan besvaras med ja eller nej.
          </note>
          <note>
            Först har jag ett konstaterande om den gemensamma värdegrunden
            mellan skola och förskola. Jag rekommenderar att vi använder förskolans
            värdegrund.
          </note>
          <note>
            Sedan var det de två frågorna.
          </note>
          <note>
            Första frågan: Är förskolan i kristdemokraternas värld basen
            för det livslånga lärandet?
          </note>
          <note>
            Andra frågan: Ställer kristdemokraterna upp på visionen om en
            avgiftsfri förskola?
          </note>
          <note type="speaker">
            Anf. 75 ERLING WÄLIVAARA (kd) replik:
          </note>
          <note>
            Fru talman! När det gäller den gemensamma värdegrunden är det
            bra att Lennart Gustavsson har kommit så långt att han ser ett
            problem i att det finns olika värdegrunder. Sedan delar jag inte
            Lennart
          </note>
          <note>
            Gustavssons åsikt om att det är förskolans värdegrund som ska
            gälla. Jag tycker att vi inte ska vara så rädda för att hävda
            vårt kulturarv som ändå är den kristna värdegrunden.
          </note>
          <note>
            Vad är det för fel, Lennart Gustavsson, att hävda att vi vill
            lära våra barn och oss själva att vi ska bemöta varandra på samma
            sätt som vi själva vill bli bemötta?
          </note>
          <note>
            Så går jag över till Lennart Gustavssons frågor om förskolan.
          </note>
          <note>
            Jag hoppas att Lennart Gustavsson uppmärksammade att jag sade
            att vi kommer att ta den debatten när den behandlas i början av
            nästa år i och med att det kommer motioner om förskolan. Lennart
            Gustavsson får ge sig till tåls och ska få sitt svar när vi står
            i kammaren strax efter jul.
          </note>
          <note type="speaker">
            Anf. 76 LENNART GUSTAVSSON (v) replik:
          </note>
          <note>
            Fru talman! Innebär det här att frågorna om förskolans betydelse
            och om ni ställer upp på en vision om en avgiftsfri förskola ska
            avgöras av kristdemokraterna under julhelgen?
          </note>
          <note type="speaker">
            Anf. 77 ERLING WÄLIVAARA (kd) replik:
          </note>
          <note>
            Fru talman! Ett kort svar på en kort och - jag ska inte vara
            den som betygssätter frågan.
          </note>
          <note>
            Förskolans betydelse kommer inte att avgöras av kristdemokraterna
            under julhelgen. Vi vet var vi står när det gäller förskolan.
            Men för att inte förlänga den här fredagen då alla längtar hem
            har vi valt att säga att i samband med att våra motioner om förskolan
            ska behandlas tar vi den debatten då. Lennart Gustavsson får ge
            sig till tåls.
          </note>
          <note type="speaker">
            Anf. 78 SOFIA JONSSON (c):
          </note>
          <note>
            Fru talman! Alla elever har rätt att gå ut grundskolan med betyget
            Godkänd på sina kunskaper och ett bra självförtroende. Enkelt
            uttryckt handlar det om att ge alla en bra start i livet. Någonting
            annat är egentligen helt oacceptabelt. En skola som skickar ut
            barn oförberedda för fortsatt lärande, med otillräckliga kunskaper
            för det moderna yrkeslivet och utan kunskaper för att delta i
            samhället runtomkring utgör ett livslångt svek mot eleverna. Det
            bidrar också till en social klyvning. Det tragiska är att vi ser
            att den sociala klyvningen, kunskapsklyvningen, ökar mer och mer.
            Vi måste se till att det finns redskap så att klyvningen inte
            kommer till stånd, att vi ger alla samma möjligheter från starten.
          </note>
          <note>
            Vi vill ändra på detta. Vi är helt övertygade om att kunskap
            är den enda hållbara vägen till verklig social utjämning och lika
            möjligheter för alla. Därför har vi försökt att ta ett helhetsgrepp
            om skolpolitiken. Det har vi gjort med bl.a. stärkta resurser
            direkt ut till kommunerna att användas för skolorna och förskolorna,
            men också med hjälp av tre stora reformer. De har vi kallat för
            Rätt till kunskap, Lokal makt och
          </note>
          <note>
            Fler lärare. I reformerna har vi samlat många delar som bildar
            en helhet och som vi ser som en bas för den fortsatta skolan och
            skolpolitiken.
          </note>
          <note>
            Det har inte direkt haglat förslag från regeringen den senaste
            tiden. För tre och ett halvt år sedan var det val, och då var
            skolan en av de viktigaste frågorna: "Det här kommer vi att ändra
            på. Nu ska det hända grejer i den nya regeringen." Tyvärr har
            det inte gjort det. Vi har varit många som har stått bakom och
            hejat på och sagt att möjligheterna finns och att vi är beredda
            att ställa upp. Helhetsgreppet har inte funnits.
          </note>
          <note>
            Det som också är märkligt är att jag i mitt hemlän
          </note>
          <note>
            Örebro har kunnat höra Göran Persson säga på socialdemokraternas
            kommundagar att skolan kommer att bli en av de viktigaste, om
            inte den viktigaste, valfrågan hösten 2002. Jag tycker att det
            är rätt oförskämt av statsministern att uttala sig så när han
            själv suttit i en ledande position i Sverige och har varit ledande
            i svensk politik och i svensk skolpolitik. Under den tiden har
            det varit möjligt att föra fram en grundsyn och få ett helhetsgrepp
            om skolan, men det har tyvärr inte gjorts.
          </note>
          <note>
            Den hetsiga debatten vi för om skolan blir inte bara tradig utan
            också väldigt arbetsam och jobbig för de skolor i landet som får
            höra detta men som också gör ett fantastiskt arbete. Det slår
            på arbetsmiljön och på lusten att engagera och vilja förbättra.
            Det finns så många goda exempel. Det finns så många skolor, lärare
            och föräldrar som engagerar sig för en bättre skola. Väldigt många
            har lyckats, där lusten att lära står i centrum, där kunskapen
            och inte tiden är det absolut viktigaste.
          </note>
          <note>
            Tomas Högström tog upp en av skolorna, nämligen Älta skola som
            fick priset Svensk Kvalitet i går.
          </note>
          <note>
            Stödeskolan utanför Sundsvall gör också ett fantastiskt arbete.
            De skolorna ska vi lyfta fram i debatten, se hur de arbetar och
            föra in det i skolpolitiken.
          </note>
          <note>
            Fru talman! 2000-talets kunskapsproblem - om vi kallar dem så
            - löses inte med 1900-talets skolpolitik.
          </note>
          <note>
            Vi ser att framtidens skola måste lämna den traditionella synen
            på kunskaper för att bli mer flexibel och för att bli mer elevanpassad.
            För att skolan ska kunna klara detta krävs som sagt mer resurser
            men också, som vi ser det, de tre reformerna Rätt till kunskap,
          </note>
          <note>
            Lokal makt och Fler lärare.
          </note>
          <note>
            Inom reformen Rätt till kunskap har vi samlat flera förslag till
            hur eleven ska få bättre möjligheter att tillgodogöra sig kunskaper
            och till hur skolan ska bli mer individanpassad än den är i dag.
            Vi vill slopa den tidsbestämda skolplikten och införa vad vi kallar
            en kunskapsrätt där det är elevens kunskap och förmåga som är
            viktigare än tiden. Detta vänder egentligen helt upp och ned på
            skolpolitiken, där det hela i dag är väldigt inrutat efter antal
            timmar och efter de områden man ska lära sig.
          </note>
          <note>
            Vi vill öppna upp detta. Som hjälpmedel vill vi införa en individuell
            studieplan för varje elev, som ständigt utvärderas och gås igenom
            för att se hur just jag som enskild elev kan utvecklas och ta
            till mig kunskaperna. För att underlätta för detta mer individuellt
            anpassade lärande vill vi också slopa timplanen för att få mer
            flexibilitet i systemet.
          </note>
          <note>
            Olikheterna ska inte utjämnas genom att sänka kunskapskraven
            för alla, utan de som har inlärningsproblem och som kanske tar
            lite längre tid på sig att lära ska få möjligheter till och redskap
            för det. Det ska finnas möjligheter att gå till en specialpedagog
            eller att välja ämnen i olika takt. Därför har vi bl.a.
          </note>
          <note>
            satsat 1,2 miljarder kronor på läs- och skrivutveckling som går
            direkt ut till alla elever och till alla skolor runtom i landet.
          </note>
          <note>
            Vi vill bygga en likvärdig skola - inte likadana skolor. Detta
            handlar vår andra reform, Lokal makt, om. Vi vill decentralisera
            resurserna och makten, dvs.
          </note>
          <note>
            gå en helt annan väg än den som Socialdemokraterna och regeringen
            verkar hamna på. Där smygcentraliserar man steg efter steg. Vi
            vill i stället ge pengarna direkt till kommunerna utan central
            styrning. Vi vill också införa lokala skolstyrelser på varje skola
            för att ge föräldrar, lärare och elever mer makt och inflytande.
          </note>
          <note>
            Men en ökad decentralisering kräver också att det finns en bra
            utvärdering och att det finns hjälpmedel för kommunerna i kvalitetsutvecklingen
            och arbetet.
          </note>
          <note>
            Därför vill vi införa ett nationellt kvalitetsinstitut som ska
            vara fristående. Där kan man sammanföra kommunernas olika hjälpmedel
            och sätt att arbeta för att kunna utveckla och hjälpa skolorna
            i kvalitetsarbetet.
          </note>
          <note>
            Man kan fundera på huvudmän för detta kvalitetsinstitut. Kommunförbund,
            lärarförbund och elev- och föräldraorganisationer skulle kunna
            vara huvudmän för att se till att stötta sin egen verksamhet.
          </note>
          <note>
            Det behövs fler vuxna och lärare i skolan. Därför satsar vi rejält
            på de här reformerna och på att fler lärare kan anställas. Det
            handlar så klart både om resurser och om att få en bra arbetsmiljö
            i skolan med möjligheter för fortbildning och ökat inflytande
            för lärare. Det behövs stora insatser för att tackla lärarbristen
            och för att få fler att vilja bli lärare. För att göra läraryrket
            mer attraktivt kan man t.ex. inrätta bättre karriärs- och utvecklingsmöjligheter
            genom att ge möjlighet att forska på deltid eller utbilda sig
            till specialist.
          </note>
          <note>
            Fru talman! Gymnasieskolan brottas i dag med ganska stora problem
            med elever som går ut skolan utan att vara godkända i flera kärnämnen.
            Vissa säger att vi ska gå tillbaka till en gammal reform. Men
            den gamla reformen visade sig ju inte vara hållbar. Vi vill i
            stället utveckla den reform som finns för att ge alla chansen
            och möjligheten att få en bra kunskapsbas framöver.
          </note>
          <note>
            Ett viktigt steg i utbildningspolitiken är också den kvalificerade
            yrkesutbildning som har visat sig fylla ett stort behov. Jag tar
            upp detta för att jag har sett att det finns ett så stort behov
            runtom i landet att platserna och resurserna inte räcker till.
            Detta är ett viktigt steg för att kunna gå vidare i utbildningen
            och i utbildningssatsningarna.
          </note>
          <note>
            I min hemkommun Kumla har vi drabbats av stora personalnedskärningar
            på Ericsson. Där kan man se att behovet är oerhört stort av att
            få in människor i den kvalificerade yrkesutbildningen för att
            de direkt ska kunna gå ut och få ett arbete. Företagen står nämligen
            och väntar på ny arbetskraft. I Kumla har man då frågat: Finns
            det inte möjlighet att få lite extra resurser? Finns det inte
            möjlighet att göra någon omfördelning? Nej, har Skolverket sagt,
            så fungerar det inte. Vi har bara detta antal platser, och det
            finns ingen möjlighet att vara flexibel, fortsätter Skolverket.
            Men då har vi ju fått ett nytt system som är stelbent och som
            inte utgår från behoven utan från en central styrning! Jag skulle
            vilja fråga skolministern om hon tänker se till att det blir fler
            utbildningsplatser vad gäller KY, och om det ska bli en möjlighet
            till en bättre flexibilitet.
          </note>
          <note>
            Slutligen, fru talman, står jag så klart bakom alla
          </note>
          <note>
            Centerpartiets yrkanden, men jag yrkar bifall enbart till reservation
            2 under punkt 2.
          </note>
          <note type="speaker">
            Anf. 79 ULF NILSSON (fp):
          </note>
          <note>
            Fru talman! Det känns för mig omöjligt att föra en skoldebatt
            i riksdagen i dag utan att tänka på våld och mobbning. Därför
            tänker jag inleda med att säga några ord om det.
          </note>
          <note>
            Det är bara några dagar sedan som en lärare misshandlades på
            en skola i Malmö och en skolvärd slogs ned på en annan skola i
            samma stad. Tidigare har vi läst om en flicka från Grums kommun
            som blev mobbad och sedan flyttad till en särskild undervisningsgrupp.
            I en HD-dom förklarades nyligen att hon inte har rätt till skadestånd
            från kommunen. En annan elev som utsattes för grova sexuella kränkningar
            i
          </note>
          <note>
            Höganäs tvingades flytta både från skolan och från sitt hem.
          </note>
          <note>
            Jag tror inte att vare sig jag eller någon annan vill svartmåla
            i onödan. Det är förhoppningsvis inte heller någon som förnekar
            att det verkligen fungerar bra på en massa skolor. Men varje barn
            eller ungdom som lider i skolan är värd uppmärksamhet. Den avgörande
            frågan är om skolan har tillräckliga medel för att hantera våld
            och kränkningar.
          </note>
          <note>
            En naturlig fråga att ställa inför sådana här tragiska händelser
            är hur bakgrunden ser ut. Hur har en kedja av händelser kunnat
            utvecklas så att ingen uppmärksamhet har väckts förrän drabbade
            elever har tvingats sluta skolan eller förrän lärare har misshandlats
            och tvingats söka läkarhjälp? Vad brister i de grundläggande attityderna
            och vilka åtgärder borde man ha satt in tidigare?
          </note>
          <note>
            Det domslut där flickan nekades skadestånd visar en uppenbar
            brist i nuvarande lagstiftning på skolans område eftersom eleven
            förlorade trots att mobbning bevisats. Naturligtvis borde det
            vara skolans ansvar att förhindra att mobbning uppkommer. Lika
            naturligt borde det vara att en skola och en kommun i efterhand
            måste kunna ställas till svars för att människor utsatts för grovt
            brottsliga handlingar i skolan.
          </note>
          <note>
            Naturligtvis är det förebyggande arbetet mot mobbning av kamrater
            eller mot våld gentemot lärande avgörande. Men det måste också
            finnas möjligheter att agera när detta arbete misslyckas. Vetskapen
            om att det finns starka sanktionsmöjligheter skulle i sig verka
            förebyggande och avskräckande.
          </note>
          <note>
            I en akut situation där en elev mobbas måste skolan helt enkelt
            stå på offrets sida. Då är det inte offret som ska behöva flytta.
            Sedan är det självklart att mobbaren eller den som av annan anledning
            begår andra brott ska få utbildning, behandling och stöd med målet
            att han eller hon ska kunna delta i vanlig skolundervisning igen.
          </note>
          <note>
            Jag efterlyser besked om vad skolministern egentligen tycker
            i de här frågorna. Å ena sidan har hon vid olika tillfällen sagt
            att Folkpartiet har en massa hemska förslag där man vill flytta
            på mobbare.
          </note>
          <note>
            Å andra sidan har hon sagt att möjligheten att flytta elever
            redan finns. Osäkerheten om vad som egentligen gäller är stor.
            Jag tycker att skolministern nu måste sluta säga att allt är som
            det ska med mobbningsåtgärderna i skollagstiftningen. När eleven
            från
          </note>
          <note>
            Grums inte får skadestånd trots att hon utsatts för grov mobbning
            och inte har fått gå ut grundskolan så är det något fel på lagen.
            När inte Höganäs kan få kritik av Skolverket för att en våldtagen
            flicka tvingas gå i skolan med sin plågoande - då är det också
            något fel på lagen.
          </note>
          <note>
            Fru talman! Jag besökte en gymnasieskola i Skåne för bara några
            veckor sedan. Jag pratade en längre stund med en flicka och två
            pojkar som gick på det individuella programmet där och snart skulle
            lämna gymnasiet. De var väldigt skoltrötta och hade helst velat
            börja jobba direkt efter grundskolan om jobb hade funnits. Ändå
            klarade de sig riktigt bra på sin arbetsplatspraktik. De klarade
            sig också bra i flera yrkesämnen.
          </note>
          <note>
            Den första svenskkursen, svenska A, klarade de också bra. Två
            av dem tyckte att det var riktigt roligt och intressant att läsa
            böcker, vilket de i princip aldrig hade gjort tidigare i grundskolan.
            Men nästa svenskkurs, svenska B, men litteraturhistoria och höga
            krav på litteraturanalys kände sig ingen av dem motiverad av.
            Det kändes som om det inte angick dem alls. Ingen av dem hade
            heller klarat godkänt i den första mattekursen, matte A, och inte
            heller i samhällskunskap. Samhällskunskapen kändes för teoretisk,
            tyckte de.
          </note>
          <note>
            Nu stod de alltså där och skulle sluta gymnasieskolan och hade
            en halv utbildning och ingen gymnasiekompetens. Deras enkla fråga
            var: Varför fick vi inte hålla på med mer av det som intresserade
            oss?
          </note>
          <note>
            Varför måste vi känna oss misslyckade för att vi inte orkade
            läsa exakt samma sak som de som pluggar för högskolan ska läsa.
          </note>
          <note>
            Nu har de inget avgångsbetyg som visar att de har en yrkesutbildning.
            De har inte heller någon högskolebehörighet.
          </note>
          <note>
            De här ungdomarna som jag pratade med är inte ensamma. Antalet
            elever som inte når upp till gymnasieskolans mål efter fem år
            är omkring 30 %. Jag har följt resultaten i gymnasieskolans kursprov
            sedan några år tillbaka. För första gången ser jag nu att över
            hälften av eleverna på ett program misslyckats med att nå målen
            i matematik, i alla fall om man ser på kursproven. På fordonsprogrammet
            är det 54 % av eleverna som får Icke godkänd på det nationella
            kursprovet.
          </note>
          <note>
            När en majoritet av yrkeseleverna inte klarar gymnasieskolans
            mål är det, fru talman, hög tid att förändra gymnasiet. Det måste
            bli ett slut på föraktet för yrkeskunskaper och ett slut på föraktet
            för elevens intresse och framtidsplaner.
          </note>
          <note>
            Människorna ute i våra skolor gör verkligen ett kraftfullt och
            engagerat arbete. Många lärare och många elever satsar på att
            göra sin utbildning så meningsfull och rolig som möjligt. På många
            håll fungerar verkligen skolan bra. Men ändå lämnar alltför många
            skolan utan att klara av sin utbildning och ändå är, som sagt,
            mobbning och våld stora problem på många håll.
          </note>
          <note>
            En stolt slogan för den svenska gymnasieskolan är: En gymnasieskola
            för alla. Men om man ser på statistiken tyder alltmer på att vi
            är på väg mot en ny gymnasieskola för hälften. Det är helt enkelt
            för många elever som slås ut.
          </note>
          <note>
            Jag tror inte att någon skolminister eller utbildningsminister
            kan vara helt nöjd med den svenska skolan. Jag tror inte heller
            att de problem som finns i första hand löses genom de budgetbeslut
            för utbildning som dagens debatt bl.a. handlar om. Folkpartiet
            säger visserligen ja till de ekonomiska förstärkningar för skolan
            som regeringen föreslår genom extra pengar till kommunerna. Men
            tyvärr tror vi inte att pengarna kommer att betyda så mycket för
            eleverna som vi skulle önska, inte när det fattas 20 000 behöriga
            lärare och inte när elever som behöver stöd om och om igen lämnas
            i sticket.
          </note>
          <note>
            Vi måste tänka nytt när det gäller skolan. Det är helt enkelt
            dags att börja använda pengarna på rätt sätt. Det är dags att
            lämna gammal traditionell socialdemokratisk skolpolitik. Alla
            är överens om att elever ska hjälpas så tidigt som möjligt i skolan,
            och ändå skickas eleverna vidare till gymnasiet utan tillräckliga
            kunskaper. Alla är överens om att elevens intresse ska ha avgörande
            betydelse, och ändå lyser lärlingsutbildning eller riktig yrkesförberedande
            utbildning med sin frånvaro och ändå förs diskussioner från regeringshåll
            om att minska kunskapskraven, om att ta bort kraven på godkända
            betyg för att gå vidare till gymnasiet. Alla är överens om att
            utbildade lärare behövs, och ändå förvärras lärarbristen och ändå
            står utbildningsplatser tomma på lärarutbildningarna.
          </note>
          <note>
            Fru talman! Skolans huvuduppgift är att ge kunskap och hjälpa
            människor att gå vidare och söka kunskap. Därför är utvärdering
            av kunskapsmålen viktig. Nationella prov och betyg hör hemma i
            en kunskapsskola där både elevernas och skolans insatser utvärderas.
            För att förstärka utvärderingsarbetet behöver vi en fristående
            nationell skolinspektion som är fristående från Skolverket. Vi
            behöver också betyg tidigare än i dag i grundskolan, från årskurs
            6.
          </note>
          <note>
            Jag har aldrig riktigt förstått den socialdemokratiska inställningen
            till betyg och utvärdering. Rädslan för betyg syns som ett mönster
            i socialdemokratisk skolpolitik. Länge var en betygsfri grundskola
            partiets officiella ståndpunkt. De senaste åren har en massa svävande
            diskussioner förts. Ideligen får vi höra om hur stressande kraven
            på Godkänd är i skolan.
          </note>
          <note>
            Som vi vet har en arbetsgrupp på Skolverket föreslagit att kraven
            på Godkänd i basämnena ska avskaffas för att komma in på gymnasiet.
          </note>
          <note>
            I ett tal på partikongressen sade skolministern så här: "Det
            är viktigt att diskussionerna om betygen, eller vad det ska heta
            i framtiden, kommer i gång nu.
          </note>
          <note>
            - - - Hur ser det ut 2010? Vi har en ny gymnasieskola och vi
            har troligen en grundskola där det inte finns några betyg, i alla
            fall inte som urvalsinstrument."
          </note>
          <note>
            Ingegerd Wärnersson har redan fått frågan ur ett annat perspektiv
            från en annan debattdeltagare. Hon har möjlighet att senare i
            debatten tala om vad hon och partikongressen, som mänskligt att
            döma har inflytande över regeringens politik, vill med betygen
            i framtiden.
          </note>
          <note>
            Folkpartiet ser betyg som en möjlighet för eleven att få sin
            rätt till kunskap tillgodosedd i skolan. Det är viktigt att komma
            ihåg att vårt nya betygssystem inte i första hand handlar om att
            till varje pris rangordna eleverna. Så gjorde man ju i det gamla
            systemet där en viss procent av Sveriges elever skulle ha ett
            visst betyg. I det nya systemet kan hur många som helst få det
            högsta eller lägsta betyget. Ibland verkar det som om betygsmotståndarna
            inte har fattat att vi har fått ett annat och bättre betygssystem.
            Betygen i skolan är viktiga för att eleven ska få det stöd och
            den hjälp han eller hon har rätt till. De innebär också att elevens
            insatser utvärderas men också att lärarens och skolans insatser
            utvärderas.
          </note>
          <note>
            Fru talman! Vi liberaler har en rad reformförslag för skolan.
            Sätt in stöd så tidigt som möjligt och lägg en större del av resurserna
            från gymnasiets individuella program i grundskolan i stället.
            Inför en flexibel grundskola där en del går nio eller tio år och
            en del går vidare redan efter åtta år när de har nått målen.
          </note>
          <note>
            Låt helt enkelt eleverna ta olika tid på sig. Utveckla riktiga
            yrkesförberedande utbildningar och straffa inte ut elever som
            längtar efter ett jobb men inte satsar på akademisk utbildning.
            Håll fanan högt när det gäller kunskaper.
          </note>
          <note>
            En studentexamen ska vara beviset på att man är förberedd för
            högre studier och en yrkesexamen eller lärlingsexamen beviset
            på att man har kompetens att gå vidare i yrkeslivet. Rätten att
            komplettera direkt genom att gå längre i gymnasiet eller senare
            som vuxen måste naturligtvis finnas så att ingen blir fast i en
            återvändsgränd. Valfriheten måste försvaras och utvecklas i stället
            för att urholkas som den liggande propositionen om friskolorna
            föreslår.
          </note>
          <note>
            Det är också dags att äntligen våga säga i klartext att läraryrket
            måste uppvärderas. Det är dags att lämna över de pedagogiska besluten
            från politiker till lärare, utveckla en kvalificerad lärarutbildning
            som ger karriärmöjligheter, mobilisera politiskt stöd för att
            skapa arbetsro och trygghet i skolan och det är också dags att
            se till att lönen speglar yrkets ansvar och utbildningskrav.
          </note>
          <note>
            I en skola där kunskapsmålen sätts högt och där elever får ta
            olika tid på sig kommer fler att lyckas.
          </note>
          <note>
            Där kommer också miljarderna som läggs på skolan att göra mer
            nytta än i dag.
          </note>
          <note>
            Fru talman! Avslutningsvis vill jag yrka bifall till
          </note>
          <note>
            Folkpartiets reservation 3 under punkt 14. Jag ställer mig naturligtvis
            bakom alla våra övriga yrkanden men sparar tid på detta sätt.
          </note>
          <note type="speaker">
            Anf. 80 AGNETA LUNDBERG (s):
          </note>
          <note>
            Fru talman! Jag börjar med att yrka bifall till förslagen i betänkande
            2001/02:UbU1 och avslag på motionerna.
          </note>
          <note>
            Målsättningen i en socialdemokratisk utbildningspolitik är att
            Sverige ska vara en ledande kunskapsnation, som präglas av utbildning
            med hög kvalitet och ett livslångt lärande för rättvisa och tillväxt.
          </note>
          <note>
            I ett internationellt perspektiv är Sverige ett av de länder
            som satsar mest resurser på utbildning, närmare 7 % av bruttonationalprodukten.
            De satsningar som gjorts inom utbildningsområdet kan successivt
            avläsas i form av en alltmer välutbildad befolkning. Den svenska
            arbetskraftens kompetens är sammantaget hög enligt de analyser
            som OECD har genomfört under perioden 1994-1999. I de studierna
            har ingått tester av den vuxna befolkningens förmåga att förstå
            och praktiskt nyttja olika texter som förekommer i arbetslivet,
            lösa problem och klara kvantitativa beräkningar utifrån förelagda
            dokument. Sverige får högre värden i dessa studier än samtliga
            övriga länder.
          </note>
          <note>
            Inom ramen för OECD:s arbete har ett flertal indikatorer tagits
            fram som ger ett underlag för en resultatbedömning avseende det
            livslånga lärandet.
          </note>
          <note>
            Sverige hamnar över genomsnittet i samtliga dessa jämförelser
            var för sig. Det genomsnittliga värdet på dessa indikatorer kan
            ses som en sammanvägd indikator på hur de olika OECD-länderna
            förverkligat principen om det livslånga lärandet. Sverige har
            här det högsta värdet bland OECD-länderna.
          </note>
          <note>
            Dessa resultat har nåtts utifrån en ideologisk, långsiktig och
            strategisk utbildningspolitik. Resultaten är bra, men självklart
            är vi ändå inte nöjda. Vi inser att våra medborgare och vårt samhälle
            kräver att utbildningsnivån höjs ytterligare. En satsning på förskolan
            är därför ur rättvisesynpunkt, ur medborgarsynpunkt och ur samhällssynpunkt
            oerhört strategisk och angelägen.
          </note>
          <note>
            Det är viktigt att barnen erbjuds en bra förskoleverksamhet,
            där man förutom att ge en god omvårdnad bl.a. uppmärksammar barns
            språkutveckling och ger barnen goda förutsättningar att utveckla
            sitt språk, något som är viktigt för en framtida lyckosam utveckling
            i bl.a. skolan.
          </note>
          <note>
            Vi anvisar därför i detta betänkande medel för införandet av
            maxtaxa inom förskoleverksamheten.
          </note>
          <note>
            Beslutet innebär att statsbidrag lämnas till de kommuner som
            tillämpar maxtaxa inom förskoleverksamheten. Detta erbjudande
            har fått en närmast total uppslutning från både kommuner och föräldrar.
          </note>
          <note>
            För att statsbidrag ska lämnas som kompensation för kommunens
            inkomstbortfall ska avgiften för förskoleverksamheten vara högst
            3 %, 2 % respektive
          </note>
          <note>
            1 % av hushållets inkomst för första, andra och tredje barnet.
            För dem som har fler barn ökar kostnaden inte ytterligare. Ett
            tak för högsta avgift införs också.
          </note>
          <note>
            Vidare omfattas barn till arbetslösa föräldrar fr.o.m. den 1
            juli 2001 av kommunens skyldighet att anordna förskoleverksamhet.
            Även barn till föräldralediga kommer fr.o.m. den 1 januari 2002
            att omfattas av samma kommunala skyldighet.
          </note>
          <note>
            Den 1 januari 2003 införs den allmänna förskolan för alla barn
            från fyra års ålder. Förskolan ska vara avgiftsfri minst 525 timmar
            om året. Utskottet menar att den stegvisa reformen innebär att
            alla barn kan erbjudas pedagogisk stimulans och gruppgemenskap
            som förbättrar barns möjligheter till lärande och en positiv utveckling.
          </note>
          <note>
            Utskottet uttalar också att förskolan i och med den här reformen
            närmar sig en princip som knappast någon ifrågasatt när det gäller
            skolan - att verksamheten ska vara avgiftsfri samt tillgänglig
            och likvärdig för alla.
          </note>
          <note>
            För att ytterligare höja kvaliteten i förskolan avsätts 500 miljoner
            för kvalitetssäkrande åtgärder i de kommuner som tillämpar systemet
            med maxtaxa.
          </note>
          <note>
            Medlen ska främst användas för personalförstärkningar och kompetenshöjande
            åtgärder för personal.
          </note>
          <note>
            Under den bekymmersamma tid då ekonomin var hårt ansträngd tvingades
            kommunerna göra neddragningar som bl.a. drabbade skolan. Nu när
            vi har en ekonomi i balans infriar vi vårt löfte att tillföra
            prioriterade områden som skolan nya resurser.
          </note>
          <note>
            År 2001 infördes ett statsbidrag om 500 miljoner kronor. Avsikten
            är att bidraget successivt ska öka med 1 miljard kronor årligen
            tills nivån 5 miljarder är nådd. När satsningen nått sin fulla
            omfattning har den lett till att personalen i skolor och fritidshem
            ökat med 15 000 anställda. Medlen ska främst användas för personalförstärkningar
            i skola och fritidshem.
          </note>
          <note>
            Avsikten är att förbättra förutsättningarna för att höja skolornas
            resultat i förhållande till mål i läroplan och kursplaner.
          </note>
          <note>
            Vår vuxenutbildningssatsning Kunskapslyftet har varit mycket
            lyckosam. Nu gäller det att vi fullföljer den satsningen. Det
            är angeläget att ansträngningarna att nå de personer som väl behöver
            utbildningen görs på ett seriöst och målinriktat sätt. Eftersom
            vi anser att den som fått minst ska få mest, är det viktigt att
            satsa på olika åtgärder när det gäller uppsökande verksamhet.
            Utskottet föreslår att det för år 2002 ska anslås 50 miljoner
            till fackliga organisationer och till
          </note>
          <note>
            Handikappförbundens Samarbetsorgan för uppsökande verksamhet,
            då vi anser att dessa berörda organisationers medverkan är värdefull
            för att nå de grupper som vi avser.
          </note>
          <note>
            När det gäller vuxenutbildning föreslås en satsning för 2002
            motsvarande 70 000 heltidsplatser.
          </note>
          <note>
            Regeringen föreslår att 7,5 miljoner kronor ska beräknas för
            att öka undervisningstiden i vuxenutbildningen för utvecklingsstörda,
            särvux.
          </note>
          <note>
            För en kommunal infrastruktur för vuxnas lärande, såsom nätverksbyggande,
            investeringar i teknik, lärmiljöer och läromedel, beräknar regeringen
            350
          </note>
          <note>
            miljoner kronor.
          </note>
          <note>
            Kvalificerad yrkesutbildning har nu permanentats, och regeringen
            informerar om att avsikten är att antalet platser ska öka med
            500 platser till 12 500 årsplatser. Vad gäller tillgången till
            utbildningsplatser har riksdagen på förslag av utskottet gett
            regeringen till känna att det är angeläget att antalet platser
            inom kvalificerad yrkesutbildning på sikt utökas och att kraven
            på kvalitet i verksamheten inte får stå tillbaka för en alltför
            snabb utbyggnad. Utskottet vill ytterligare understryka detta.
          </note>
          <note>
            Jag vill med mitt inlägg visa på den långsiktiga satsning som
            vi gör inom utbildningens område. Det är ur ideologisk synpunkt
            mycket viktigt att vi fortsätter att arbeta för att Sverige ska
            vara en ledande kunskapsnation.
          </note>
          <note type="speaker">
            Anf. 81 GUNNAR GOUDE (mp):
          </note>
          <note>
            Fru talman! Vi behandlar nu ett väldigt stort område, som omfattar
            förskola, grundskola, gymnasium och vuxenutbildning. Jag ska börja
            med att säga något om förskolan.
          </note>
          <note>
            Miljöpartiet de gröna delar uppfattningen att förskolan ska byggas
            ut till full behovstäckning, så att alla föräldrar som så önskar
            ska kunna få plats för sina barn i förskolan. Vi vill emellertid
            samtidigt se en mångfald av former för barnomsorg och förskola,
            utformade efter olika familjers olika behov, och att utvecklingen
            ska ske med fokus på barnets behov och barnets bästa.
          </note>
          <note>
            Föräldrarnas val mellan att ha barnen i förskola, i familjedaghem
            eller i öppen förskola eller att ha barnen hemma medan de är små
            ska också kunna göras enligt vad som är bäst för det enskilda
            barnet, med likvärdigt ekonomiskt och annat stöd från samhället
            oberoende av vilken form föräldrarna väljer.
          </note>
          <note>
            Problemet med att förskolan inte varit öppen för alla har lösts
            genom tidigare fattade beslut. Det gäller införandet av den allmänna
            förskolan, rätt även för barn till arbetslösa att kunna få en
            plats i förskolan och rätt att behålla platsen även om föräldrarna
            utnyttjar föräldraledigheten för att vara hemma med yngre syskon.
          </note>
          <note>
            Maxtaxan innebär framför allt att låginkomsttagare inte ska hindras
            från att utnyttja sin rätt till plats i förskolan av alltför höga
            avgifter. Förslagen har tagits fram i samverkan mellan regeringen,
            Miljöpartiet och
          </note>
          <note>
            Vänsterpartiet. Kostnaderna för reformernas genomförande finns
            i budgeten och kommer att finnas framöver i budgetarna, och de
            stöds naturligtvis följdriktigt av Miljöpartiet.
          </note>
          <note>
            Det finns också särskilda bidrag för kvalitetshöjande insatser
            inom förskolan på 500 miljoner kronor per år. Reformerna inklusive
            maxtaxan gäller alltså alla förskolor, enskilda såväl som kommunala.
          </note>
          <note>
            Att även de föräldrar som väljer att vara hemma med barnen när
            de är små ska få motsvarande stöd från samhället är viktigt, och
            Miljöpartiet har i en särskild motion i år föreslagit att detta
            ska genomföras. Eftersom det förutsätter en ändring i kommunallagen
            behandlas motionen i konstitutionsutskottet och kommer alltså
            upp till behandling här i kammaren vid senare tillfälle.
          </note>
          <note>
            När det gäller grundskolan och gymnasieskolan vill vi fortsätta
            återuppbyggnaden av de resurser som krävs i form av pengar och
            personal för att vi ska få möjligheter till framför allt en individualiserad
            undervisning där vi också ska kunna ge de elever som är i behov
            av särskilt stöd det stöd som de enligt skollag och läroplan är
            berättigade till. I budgeten finns en kraftig förstärkning av
            anslagen till kommunerna för skolverksamheten, bl.a. de s.k. Wärnerssonpengarna,
            med en miljard per år, och det är nu upp till kommunerna att se
            till att skolan får de resurser som behövs för att de brister
            som i dag föreligger vid flera skolor ska kunna åtgärdas.
          </note>
          <note>
            Flera av tidigare talare har riktat kritik mot det sätt på vilket
            skolverksamheten sköts ute i de enskilda skolorna. Vi har fått
            höra olika förslag på orsakerna till att bristerna finns där.
            Vi tror att den stora orsaken är att det är för få vuxna i skolan.
            Det finns för få lärare och för få specialpedagoger. Undervisningsgrupperna
            är för stora, och man kan inte individualisera undervisningen.
            I takt med att de nya resurserna nu kommer bör det alltså finnas
            möjligheter att öka kvaliteten så att vi får bort de brister som
            vi ser.
          </note>
          <note>
            Det handlar inte, enligt vår uppfattning, om det som Ulf Nilsson
            så ivrigt hävdar, att hålla fanan högt när det gäller kunskapskraven,
            att införa mera betyg och sådana saker. Det handlar i stället
            om att få fram stöd och hjälp till de elever som behöver det,
            framför allt i grundskolan, och i gymnasieskolan handlar det om
            att få möjligheter att ge en individualiserad undervisning. Alla,
            i stort sett alla, elever ska gå i gymnasieskolan. Självklart
            har man i en så heterogen grupp en väldig mängd olika behov att
            ta till vara.
          </note>
          <note>
            Det gäller att minska trycket på de teoretiskt inriktade linjerna
            i gymnasierna. Där har vi i stort sett ett för starkt krav när
            det gäller kunskapsdelarna. När det gäller de praktiskt inriktade
            programmen på gymnasiet bör man vidta åtgärder för att få undervisningen
            mer stimulerande för dem som går de här programmen, det som vi
            kallar för infärgning, så att man anpassar undervisningen i kärnämnena
            efter de intressen som man har om man läser fordonsprogrammet,
            hotell- och restaurang eller vad det nu är för någonting. Det
            här arbetet kräver lärarresurser. Det går inte att genomföra det
            här när man är för få lärare på gymnasiet. Arbetsbördan är för
            stor, helt enkelt, för att man ska orka med de här uppgifterna.
          </note>
          <note>
            Vid sidan av kravet på den individualiserade undervisningen har
            vi också - det finns angivet i propositionen - krav på väsentligt
            ökat elevinflytande så att eleverna aktivt kan delta, inte bara
            i utformningen av den egna studieplanen utan också i skolans verksamhet.
            Målet är naturligtvis att ingen elev ska hållas utanför det här
            arbetet från elevhåll att skapa en god anda i skolan och att lägga
            upp undervisning och program enligt de önskemål som man har.
          </note>
          <note>
            Föräldrainflytandet är naturligtvis också en väldigt viktig sak.
            Framför allt i grundskolan ser vi stora brister.
          </note>
          <note>
            När det gäller betygen kan jag då inte låta bli att bemöta Ulf
            Nilsson när han säger att det finns vissa som inte har fattat
            att vi har fått ett bättre betygssystem nu. Det är ju ett förvånansvärt
            påstående, när vi har fått ett betygssystem som man inte har utvärderat,
            och där alla tecken tyder på att det är ett sämre betygssystem.
            Det har lägre reliabilitet, sämre noggrannhet, dålig prognosförmåga
            osv. Sedan berör Ulf
          </note>
          <note>
            Nilsson inte med ett ord betygen som pedagogiskt hjälpmedel.
            Det finns ju väldigt mycket som talar för att betygen snarast
            är ett pedagogiskt hinder för en bra undervisning, en bra undervisning
            som gör att eleverna läser av eget intresse och inte för att nå
            en sekundär belöning i form av betyg eller något annat som man
            kan tänka sig.
          </note>
          <note>
            Mobbningsfrågan sammanhänger med de andra problem vi ser. Det
            är alltså så att man ute i skolorna inte har haft tillräckligt
            med resurser för att ta sig an det som vi här i riksdagen har
            beslutat att man ska göra. Vi har alltså fått en lagstiftning
            mot mobbning, som tydligt anger ansvaret: All personal på skolan
            har ansvar för att se till att mobbning inte uppträder, både det
            förebyggande arbetet och att hantera situationen om mobbning ändå
            skulle dyka upp. Varje skola ska också ha ett program mot mobbning
            som inkluderar också det förebyggande arbetet, och det ska vara
            omsatt ute i skolans alla klassrum och enheter så att man kontinuerligt
            arbetar på det här. Det är också en viktig del i skolans värdegrundsarbete
            och det demokratiska arbete som man har i skolan.
          </note>
          <note>
            Jag skulle vilja säga att det inte är enbart skolornas resursbrist
            som gör att det här inte har slagit igenom tillräckligt snabbt,
            utan där tror jag att kommunerna inte har tagit sitt ansvar. Kommunerna
            har alltså tillsynsansvaret för skolorna och ska se till att skolan
            har ett fungerande mobbningsprogram, och det betyder alltså inte
            bara ett papper som ligger på expeditionen utan att det verkligen
            finns ute i skolans verksamhet.
          </note>
          <note>
            Vi hoppas väl att de resurser som nu når ut till kommunerna kommer
            att användas på ett bra sätt. Det åligger alltså kommunerna att
            se till att pengarna kommer ut till skolorna, att öppna möjligheterna
            för skolorna att använda pengarna på ett riktigt sätt och att
            sedan följa upp och stödja verksamheterna så att vi så snabbt
            som möjligt får tillbaka den kvalitet som vi är vana vid att svensk
            skola ska ha.
          </note>
          <note>
            De övriga förslagen som finns här i budgeten tänkte jag inte
            gå in på så mycket för att spara lite tid.
          </note>
          <note>
            Bland de viktigare är naturligtvis att vi har fått en permanentning
            av KY, den kvalificerade yrkesutbildningen, att vi har fått fram
            resurser för åtminstone
          </note>
          <note>
            500 ytterligare platser och att vi har fått ett uttalande från
            utbildningsutskottet att man önskar en snabb ytterligare utbyggnad
            av KY. Den är ett viktigt komplement när det gäller svensk utbildning.
          </note>
          <note>
            Det fanns rätt många motioner som gällde det individuella programmet
            på RH-gymnasierna. Man föreslår att det ska införas, och vi har
            fått en avisering om att det kommer ett sådant förslag till kammaren.
          </note>
          <note>
            Miljöpartiet står bakom det förslaget, men jag skulle i det sammanhanget
            vilja säga att det individuella programmet måste tas upp till
            diskussion och omprövning snarast, så vi bör få en diskussion
            i kammaren om hur det individuella programmet ska användas i fortsättningen.
            Det finns många tecken på att det individuella programmet inte
            alls har använts så som det var tänkt från början. Vi ser att
            vid många gymnasier används det individuella programmet så att
            det snarast saknar berättigande. Jag ska inte gå in på den diskussionen
            men vill gärna förvarna att vi från Miljöpartiets sida vill se
            en förändring eller i varje fall en ordentlig diskussion kring
            frågan om de individuella programmen på de övriga gymnasierna.
            På RH-
          </note>
          <note>
            gymnasiet är det rätt klart att det individuella programmet är
            utomordentligt lämpligt. Det är kanske där det behövs bäst.
          </note>
          <note>
            För att inte förlänga diskussionen i onödan nöjer jag mig med
            att konstatera att Miljöpartiet står bakom de förslag som regeringen
            i samverkan med Miljöpartiet och Vänsterpartiet har lagt fram
            i årets budget.
          </note>
          <note>
            Förslagen stöds i utskottets betänkanden, och jag yrkar alltså
            bifall till förslagen i betänkandena i dess helhet.
          </note>
          <note type="speaker">
            Anf. 82 ULF NILSSON (fp) replik:
          </note>
          <note>
            Fru talman! Det gamla betygssystemet som Gunnar Goude tydligen
            tyckte var bättre sade ingenting om ifall eleverna hade uppnått
            några kunskapsmål, utan det rangordnade bara eleverna; man var
            bättre eller sämre än sina kamrater, men det behövde inte betyda
            att man hade nått målen i skolan. Det systemet var ganska svårt
            eller omöjligt att använda för att hjälpa elever.
          </note>
          <note>
            Det betygssystem vi har i dag ska ge ett bevis på hur en elev
            har uppnått målen. Därmed blir det också ett sätt att värna elevens
            rätt till hjälp och stöd och tvinga skolan att sätta in åtgärder
            om elever inte når målen. Det är kanske betygens viktigaste uppgift.
          </note>
          <note>
            Gunnar Goude sade en mycket intressant sak som jag gärna skulle
            vilja få utvecklat på denna korta stund, nämligen att de studieförberedande
            programmen i dag har för höga kunskapskrav. Kan Gunnar
          </note>
          <note>
            Goude utveckla det lite? Vilka program är det som det gäller?
            Gäller det naturvetenskapliga programmet, där de allra flesta
            elever klarar sig alldeles utmärkt genom utbildningen? Gäller
            det samhällsprogrammet? Vilka program handlar det om?
          </note>
          <note>
            Redan i dag har vi alltför dåliga förkunskaper. Det är för få
            människor som efter gymnasiet har läst så mycket matte och så
            mycket språk att de kan gå vidare till olika högre utbildningar.
            Det är ett stort problem. Är det inflytandet att minska förkunskapskraven
            ytterligare som Miljöpartiet tänker utöva på regeringen om samarbetet
            med regeringen fortsätter?
          </note>
          <note type="speaker">
            Anf. 83 GUNNAR GOUDE (mp) replik:
          </note>
          <note>
            Fru talman! Man ägnade i det gamla systemet stor omsorg åt att
            utforma betygssystemet så att det skulle kunna vara en hyfsad
            mätare på kunskap. Man hade standardprov för riket och förankrade
            kunskapskraven i de kursplaner man hade efter innehållet, osv.
          </note>
          <note>
            Det görs inte nu.
          </note>
          <note>
            Jag vill inte alls tillbaka till det gamla systemet.
          </note>
          <note>
            Det har visat sig både ganska irreliabelt och hade dåligt prognosvärde
            när det gäller både studieframgång och yrkesframgång. Det var
            bra att man lämnade det systemet. Olyckan var att man hamnade
            i det nya systemet. Här kan man inte ens rangordna eleverna.
          </note>
          <note>
            Det nya systemet är ett betygssystem som saknar trovärdighet.
            Det har låg reliabilitet. Det är som att mäta längd med ett gummiband.
            Det beror på hur mycket lärare sträcker osv. Det blir olika för
            olika lärare och olika normsystem i olika skolor osv.
          </note>
          <note>
            Det är naturligtvis inte något bra pedagogiskt hjälpmedel, och
            det är absolut inte något bra urvalsmedel för antagning till högre
            utbildning. Det har
          </note>
          <note>
            Högskoleverket också konstaterat vid det här laget, och vi ser
            fram emot att det ska försvinna.
          </note>
          <note>
            När det gäller kunskapskraven i gymnasiet får en stor del av
            de elever som går de teoretiska programmen, t.ex. naturvetenskapliga
            programmet, ägna alldeles för mycket kraft åt att i konkurrens
            med andra elever försöka få betyg så att de ska komma in på de
            högskoleutbildningar som de sedan vill fortsätta på.
          </note>
          <note>
            Det är en hård press på elever när de är i de åren där de skulle
            behöva göra så mycket annat. Första stegen in i vuxenlivet ska
            inte tas bara hängande över läxboken. Eleverna börjar få intressen
            för musik, litteratur osv. Jag har talat mycket om det. Det finns
            så mycket som ungdomar i de åldrarna skulle behöva ägna sig åt
            för att få en bra personlighetsutveckling och lära känna livet
            på ett lite annat sätt.
          </note>
          <note>
            Där bör man snarare skära ned tiden för kunskapsinhämtande. Det
            är vad vi tycker.
          </note>
          <note type="speaker">
            Anf. 84 ULF NILSSON (fp) replik:
          </note>
          <note>
            Fru talman! Bristerna i dagens betygssystem - och jag kan hålla
            med om att de finns - är framför allt att vi ännu inte har gjort
            tillräckligt mycket arbete för att göra betygen likvärdiga med
            hjälp av nationella prov och andra saker. Jag önskar att både
            regeringen och
          </note>
          <note>
            Skolverket tar initiativ till att det arbetet förstärks.
          </note>
          <note>
            Det är felet. Själva systemet som sådant är mycket bättre än
            det gamla systemet.
          </note>
          <note>
            Jag kan hålla med om att ungdomar naturligtvis behöver tid till
            annat än skolan. Det har vi säkert alla upplevt. Hade de fått
            med sig så mycket från grundskolan att de slapp repetera grundskolan
            när de börjar gymnasieskolan kanske de skulle få mycket mer tid
            över för musik, litteratur och nöjesliv.
          </note>
          <note>
            Slutsatsen jag ändå drar av Gunnar Goudes inlägg är att om Gunnar
            Goude och Miljöpartiet får bestämma kommer vi att minska kraven
            på teoretiska kunskaper i gymnasieskolan. Det kommer att bli färre
            språk, inte lika många mattekurser osv.
          </note>
          <note type="speaker">
            Anf. 85 GUNNAR GOUDE (mp) replik:
          </note>
          <note>
            Fru talman! Vi delar inte synen på vad kunskap är. Det är inte
            mindre kunskap för att man får kunskap som är relevant.
          </note>
          <note>
            Det gäller de frågor som är relevanta för ungdomar i den här
            åldern. Det gäller livsfilosofiska frågor, förhållandet till kamrater
            och kamratkretsen, förhållandet till andra könet, att man blir
            kär för första gången, att man börjar intressera sig för vad de
            vuxna gör på arbetsplatserna, APU:ns betydelse osv. Självfallet
            är alltihop detta kunskap.
          </note>
          <note>
            Det vi talar om är obalansen mellan de olika kunskapskraven.
            Det finns för lite tid till de livsfilosofiska frågorna, den estetiska
            verksamheten och de sociala bitarna. Det är för mycket tid som
            ägnas åt att ungdomar hänger över läxböckerna för att få kunskaper
            i fysik, kemi och matematik. Det är kunskaper som de som vill
            tillägna sig dem mycket lätt kan tillägna sig när de kommer vidare
            in i högskolan, som också kommer att vara öppen för alltfler.
          </note>
          <note>
            Där delar vi inte kunskapssynen med Folkpartiet.
          </note>
          <note type="speaker">
            Anf. 86 ERLING WÄLIVAARA (kd) replik:
          </note>
          <note>
            Fru talman! Gunnar Goude säger att problemet med mobbning i första
            hand beror på brist på resurser i skolan och avsaknad av mobbningsprogram
            i kommunerna. Jag kan hålla med om att det är viktigt för att
            möta mobbningen när situationen väl har uppstått.
          </note>
          <note>
            Där har vi inte varit så bra. Det har inte funnits resurser och
            möjligheter. Den delen är väldigt bra.
          </note>
          <note>
            Jag vill fråga Gunnar Goude om han kan se att ökat våld och mobbning
            egentligen beror på brist på normer och regler. Det beror helt
            enkelt på att vi inte har gett oss tid att vara med barnen och
            vara förebilder för barnen. Vi har själva vållat detta hårdare
            klimat hos barnen. Vi har ändrat villkoren för dem.
          </note>
          <note>
            Många undersökningar visar att barnen är mer stressade, mer otrygga
            och mer vilsna. Kan Gunnar
          </note>
          <note>
            Goude säga att det kanske finns ett samband också med det? Det
            är viktigt om vi verkligen vill komma åt mobbningsproblemet och
            våldstendenserna på lång sikt att vi kan se detta och börjar åtgärda
            det redan i tidiga barnaår.
          </note>
          <note type="speaker">
            Anf. 87 GUNNAR GOUDE (mp) replik:
          </note>
          <note>
            Fru talman! Jag håller helt och hållet med Erling
          </note>
          <note>
            Wälivaara. Vi säger egentligen samma sak. De resurser jag tänker
            på är just resurser i form av fler vuxna i skolan. Det ska vara
            fler lärare och fler vuxna så att man inte lämnar någon enda elev
            utanför.
          </note>
          <note>
            De som lämnas utanför och inte får det behov av stöd som de har
            tillgodosett är t.ex. de som vi nu ser som underkända i betygsstatistiken.
            De har fått betyget Icke godkänd och hålls utanför. Det är i den
            gruppen vi hittar de utagerande eleverna, de som bråkar och på
            olika sätt protesterar mot den verksamhet som de inte är delaktiga
            i.
          </note>
          <note>
            De måste kunna komma in i skolans arbete. Det är de vuxna - lärarna,
            specialpedagoger osv. - som behöver ta tag i problemen. Men det
            återspeglar naturligtvis också samhället utanför. Vi har ett samhälle
            som är något besvärligare att hantera i dagens situation än vad
            det var för 30-40 år sedan.
          </note>
          <note>
            Mobbningsprogrammen är viktiga. Lagstiftning mot mobbning är
            viktig. Det gäller nu för kommunerna att se till att skolorna
            verkligen arbetar med problemen. Jag tror att det blir allt lättare
            att klara av dem i takt med att resurserna kommer.
          </note>
          <note>
            Det är svårt när man är för få på en skola att sköta t.ex. vaktarbetet
            och sådana frågor. Man har inte tillräckligt många lärare eller
            personer ur personalen ute på skolgårdarna för att se vad som
            händer och ordentligt ta tag i frågorna direkt när problemen dyker
            upp.
          </note>
          <note type="speaker">
            Anf. 88 ERLING WÄLIVAARA (kd) replik:
          </note>
          <note>
            Fru talman! All expertis är överens om att de tre första åren
            i ett barns liv är oerhört viktiga. Det är då grunden för värderingar
            och det empatiska tänkandet inplanteras i barnen. Det är väldigt
            farligt om vi bara gör mobbningsproblemet till ett skolproblem
            och anser att det är där som problemet helt plötsligt uppstår.
            Expertisen säger att det har byggts upp redan före förskoletiden
            i tidiga barnaår.
          </note>
          <note>
            Jag tycker att det är väldigt bra att Gunnar Goude också delar
            uppfattningen att vi måste se på helheten.
          </note>
          <note>
            Jag blir då lite villrådig. Hur kan maxtaxan åstadkomma att man
            får mer tid för barnen?
          </note>
          <note type="speaker">
            Anf. 89 GUNNAR GOUDE (mp) replik:
          </note>
          <note>
            Fru talman! Maxtaxan är ju inte till för att lösa det problemet.
            Däremot är de kvalitetsförstärkningar på
          </note>
          <note>
            500 miljoner per år ett litet bidrag till att öka lärartätheten
            på förskolorna där barngrupperna nu är för stora för att man ska
            kunna hantera de problem som
          </note>
          <note>
            Erling Wälivaara talar om.
          </note>
          <note>
            Förskollärarna säger ofta att de på förhand kan tala om vilka
            barn som kommer att bli problembarn i skolan. Då menar de antingen
            de som kommer att få svårigheter med läs- och skrivundervisningen
            eller de som är blivande mobbare.
          </note>
          <note>
            Jag vet inte om det är sant eller inte, men jag tror, precis
            som Erling Wälivaara, att man kan åstadkomma mycket goda resultat
            genom en bra förskola och genom att göra det möjligt för de föräldrar
            som vill ha sina barn i förskolan att placera dem där. Då är naturligtvis
            maxtaxan ett medel, men den ändrar ju ingenting på undervisningssidan.
            Maxtaxan gör det möjligt för fler föräldrar att utnyttja förskolan.
          </note>
          <note>
            Det är riktigt som Erling Wälivaara säger, att de tre första
            åren är viktiga. Vi i Miljöpartiet delar uppfattningen att det
            är hemmiljön och den nära kontakten med föräldrarna som är det
            viktiga. Förskolan kan vara ett komplement för dem som inte har
            möjlighet att vara hemma med barnen. Barn upp till tre år har
            inte så stort behov av den sociala situation som förskolan erbjuder.
            Det är mera den dagliga vuxenkontakten och samtalet med vuxna
            under språkutvecklingen som är viktigt.
          </note>
          <note>
            Men vi har nog en samsyn när det gäller de tidiga barnaårens
            betydelse för en bra personlighetsutveckling.
          </note>
          <note>
            Anf. 90 Statsrådet INGEGERD WÄRNERS-
          </note>
          <note>
            SON (s):
          </note>
          <note>
            Fru talman! I morse när jag slog på TV-n möttes jag av Börje
            Ehrstrand, rektor på Rinkebyskolan, och
          </note>
          <note>
            Linnea Lind, elevrådsordförande på Hagnässkolan.
          </note>
          <note>
            De förde ett samtal om hur man har det i skolan.
          </note>
          <note>
            Börje Ehrstrand deklarerade klart och tydligt: Ju tidigare vi
            kan möta barnen i förskolan, ju tidigare vi kan tala om normer
            och regler, desto bättre är det för barnens fortsatta utveckling.
            Med ett nära samarbete med föräldrar och med mer personal i skolan
            ger vi de största möjliga förutsättningarna.
          </note>
          <note>
            Linnea Lind talade om sitt arbete som ordförande i ett elevråd,
            om kamratstödjarna, om vikten av att ingen ska stängas ute. Hon
            fick den direkta frågan:
          </note>
          <note>
            Tycker du att mobbare ska avstängas och flyttas på?
          </note>
          <note>
            Linnea svarade: Ja, när det ytterst inte går att lösa på annat
            sätt. Börje och Linnea är för mig mycket bra föredömen för hur
            de som arbetar i skolan kan göra en god insats, personal och elever
            tillsammans.
          </note>
          <note>
            Som flera talare tidigare har sagt vill också jag säga grattis
            till Älta skola. Det var roligt att få veta att just en skola
            skulle få utmärkelsen Svensk kvalitet
          </note>
          <note>
            2001. Det har man fått i konkurrens med företag i näringslivet.
            I Älta skola finns det en skylt där det står: "Jag kan. Jag duger."
            Det är ett oerhört bra motto. Älta skola är duktig också på att
            dokumentera hur man för sin kunskap vidare och hur man utvecklas.
          </note>
          <note>
            Fru talman! I mitt anförande tänkte jag beröra tre områden: det
            livslånga lärandet, skolans två uppdrag och att alla elever ska
            ges stöd för att nå målen.
          </note>
          <note>
            Vi har nu passerat jordbruks- och industrisamhället. Vi är mitt
            uppe i ett kunskapssamhälle. Detta ställer krav på oss politiker
            och på omvärlden. Alla människor har rätt till kunskap ständigt
            under sin livsutveckling.
          </note>
          <note>
            Vi måste se till att det finns en hög kvalitet så att barn, elever,
            studerande och vuxna får de kunskaper och färdigheter som är viktiga
            för deras framtid. Ett livslångt lärande ska starta i förskolan,
            gå vidare in i vuxenutbildningen och gälla i hela livet.
          </note>
          <note>
            Det andra området som är skolans två uppdrag handlar om att ge
            eleverna kunskap och trygghet.
          </note>
          <note>
            Låt mig först börja med kunskapsmålen. Riksdagen har tydligt
            visat vilka mål som ska gälla genom läroplaner, genom kursplaner
            och genom det betygssystem som vi har i dag. Det är bra att vi
            har ett tydligt målsystem. Det är också oerhört viktigt att alla
            får veta när de börjar i skolans värld vilka målen är och hur
            de ska kunna nå dem.
          </note>
          <note>
            Vi kan se resultaten i skolan i dag, t.ex. för ämnet svenska.
            I grundskolans årskurs nio nådde 94 000
          </note>
          <note>
            elever målen för svenska, 4 000 elever gjorde det inte. 91 000
            elever nådde målen i matematik, 7 000
          </note>
          <note>
            gjorde det inte. Vår uppgift är nu att se till att alla elever
            når de mål som vi har satt upp. 94 000 och
          </note>
          <note>
            91 000 är givetvis oerhört många elever, och det är ett bra resultat
            som de har presterat. Vår uppgift gäller nu de 4 000 och 7 000
            som inte har nått målen.
          </note>
          <note>
            Vi kan inte sänka ambitionerna, och vi ska inte sänka kraven.
            Då gör vi dessa elever en otjänst. Vi ska hålla fast vid ambitionerna
            och kraven. Det är vägen dit som vi måste bli bättre på. Och hur
            gör vi då?
          </note>
          <note>
            En väg är - som flera talare tidigare har nämnt -
          </note>
          <note>
            att det finns tillräckligt med personal. Vi har nu gjort en stor
            satsning. Inom ett antal år ska det finnas mer än 15 000 nya jobb
            i skolan. Jag har nu fått den första redovisningen av vad som
            har skett under hösten.
          </note>
          <note>
            Vilka är det som har blivit anställda? Tre fjärdedelar är s.k.
            pedagogisk personal, specialpedagoger, lärare och rektorer. Det
            ger en möjlighet att skapa mindre undervisningsgrupper för dem
            som inte har nått målen.
          </note>
          <note>
            Det är oerhört viktigt att vi hela tiden slår fast att eleverna
            är olika och att de därför måste få utbildning på olika sätt.
            En del elever behöver en liten grupp för att kunna få lugn och
            ro i sin utveckling. Andra behöver en liten grupp därför att de
            måste ha ett strukturerat schema inom fasta ramar för att kunna
            fungera.
          </note>
          <note>
            Det är inte säkert att man alltid behöver vara i en liten grupp,
            men man behöver det kanske för en liten tid eller delar av tiden
            för att sedan komma med i den större gruppen och vara tillsammans
            med sina andra klasskamrater. Den möjligheten finns nu.
          </note>
          <note>
            Därför förstår jag inte när Tomas Högström säger att dessa personalförstärkningar
            inte är nödvändiga.
          </note>
          <note>
            Men hur ska vi då kunna ge de elever som behöver mer stöd en
            chans att nå målen?
          </note>
          <note>
            En annan förutsättning är att personalen ska vara välutbildad.
            Vilka merkunskaper behöver då personalen ute i skolorna? En del
            av de satsningar som regeringen har gjort och gör handlar om ITIS,
            att ge så många lärare som möjligt en kompetens om den pedagogiska
            utvecklingen när det gäller IT. Det är oerhört bra. 70 000 lärare,
            och då inkluderas även lärare inom vuxenutbildningen, har tagit
            del av denna kompetenssatsning. Det hade varit en omöjlighet för
            kommunerna att genomföra detta under de kärva tider som har varit.
            Det var därför viktigt att regeringen tog det här initiativet
            och gav denna möjlighet för så många lärare.
          </note>
          <note>
            Den specialpedagogiska kompetensen måste bli bättre. Många av
            de lärare som i dag finns ute i skolorna har aldrig fått en specialpedagogisk
            kompetens.
          </note>
          <note>
            Det ingick inte i deras lärarutbildning. Nu ser vi till att bredda
            kompetensen både för de enskilda lärarna och för skolledarna.
            Återigen: Vem tjänar på detta?
          </note>
          <note>
            Jo, givetvis alla elever, men allra mest de som behöver mer stöd
            än andra.
          </note>
          <note>
            Vi lever i ett mångkulturellt land där det finns många nationaliteter,
            det är bra. Samtidigt vet vi att det kan krocka mellan människor
            med olika bakgrund, olika traditioner och kulturer.
          </note>
          <note>
            Vi behöver alltså mer kunskap om hur vi möter varandra, hur vi
            gör dessa möten på ett bättre sätt och hur vi visar respekt för
            varandra fast vi är olika. Vi behöver också se till att ta död
            på många fördomar som dessvärre finns.
          </note>
          <note>
            Att läsa och skriva, att känna en njutning i läsandet är viktigt.
            På detta var vi inte så bra enligt den senaste VISA-rapporten.
            Nu måste vi fortsätta att fundera: Kan vi stärka skolbiblioteken?
            Ja, vi avsätter pengar till det och rustar dem mer. För mig när
            jag var liten var det bästa som fanns att gå till skolbiblioteket.
            Jag kan ännu i dag känna dofterna när man kom in i det speciella
            rummet. Låt oss se till att alla våra ungar känner det här och
            njuter av att få boken i sin hand, inte bara för nyttan utan också
            för glädjen inom sig.
          </note>
          <note>
            Vi avsätter pengar till lärarna i syfte att titta på hur vi använder
            betygen och våra nationella prov. Det har ju visat sig att varken
            lärare eller elever är nöjda med det system som är i dag. Jag
            kan förstå det, för det gick väldigt fort när vi fick nuvarande
            betygssystem, och man fick ingen möjlighet att lära sig det. Nu
            gör vi en stor utbildningssatsning tillsammans med lärarorganisationerna.
            Vi utgår från deras frågor och ser till att vi får en bättre och
            likvärdig nationell bedömning. Det är också viktigt just för den
            nationella likvärdigheten.
          </note>
          <note>
            Var och en är olika, inte en lik den andra. Vi behöver olika
            tid, som många har sett, att ta oss fram här i livet. Ibland är
            det faktiskt stora bromsklotsar som växer, och då får vi stanna
            upp ett tag innan vi kan gå vidare.
          </note>
          <note>
            Jag tror oerhört mycket på den individuella planeringen, att
            se varje elev. Det målet ska vi nå. Men jag har också erfarit
            att alla inte är där än. Därför är det nu viktigt att vi via Skolverket
            går ut och ger kunskapen till ännu fler lärare om hur de ska göra
            på sin skola för att utveckla den individuella planeringen och
            se varje elev.
          </note>
          <note>
            Riksdagen har fått på sitt bord en proposition om hälsa, lärande
            och trygghet. Vi avsätter nu också pengar för att den verkligen
            ska kunna genomföras.
          </note>
          <note>
            Den erfarenhet som jag har är att vi som politiker ofta fattar
            besluten, men att vi inte låter pengarna komma med som ger möjlighet
            och tid att träffas och lära mer om de politiska besluten och
            vad de innebär. Det är bra att vi nu markerar att vi tycker att
            den här propositionen är viktig.
          </note>
          <note>
            När det gäller matematiken avsätts pengar till såväl ungdomsskolan
            som till vuxenutbildningen. Jag fick för någon vecka sedan en
            rapport från Centrum för matematikundervisning, som vi har inrättat.
            Man hade uppdraget att fundera över hur vi blir bättre på matematik.
            Hög tid för matematik, sade de och lämnade elva förslag på bordet
            till mig. Nu har jag att fundera över vilka av de elva förslagen
            vi ska arbeta vidare med. Om det tänker jag återkomma till riksdagen.
            Vi kan bli bättre när det gäller resultaten i matematikundervisningen.
            Den kan också bli roligare.
          </note>
          <note>
            Skolverket har också fått speciella pengar för att föra en dialog
            med kommunerna. Dialog? sade någon från medierna häromdagen och
            fnyste. Jag ska inte säga vilket. Men självklart är det viktigt
            att vi diskuterar måluppfyllelsen. Här har vi alltså ett antal
            skolor som inte har nått de mål som vi vill att de ska nå.
          </note>
          <note>
            Ett exempel kan jag ta från Gävle. Skolverket besökte Gävle och
            de skolor som var berörda, samtalade med dem om vad det är som
            brister. Svenska, matte och engelska, svarade skolan. Vi är inte
            heller bra på den ämnesövergripande övergången från grundskolan
            till gymnasiet. Nu har man gjort upp ett program.
          </note>
          <note>
            Man vet vad man vill, och Skolverket hade med sig
          </note>
          <note>
            2,1 miljoner kronor som kunde finansiera de olika åtgärderna.
            Det som nu ska ske är att de lokala kommunpolitikerna ska säga
            ja till pengarna. Men då blir det ju en samverkan mellan Skolverket,
            den enskilda skolan och de kommunala politikerna. Det är alltså
            inte en dialog med tomma ord. Det är en konkret handling och,
            som också någon sade, förhoppningsvis måste detta ge ett resultat.
            Det hoppas givetvis jag också.
          </note>
          <note>
            Det är viktigt också att vi får en fördjupad kunskap genom forskningen.
            Regeringen har under ett antal år inrättat olika typer av centrum
            som ligger vid våra universitet och högskolor för att ge merkompetens
            inom vissa ämnesområden. Där finns t.ex. matematik, kemi, fysik,
            teknik och värdegrunden. Vi har nu i budgeten också aviserat nya
            centrum för biologi och bioteknik, idrott och hälsa.
          </note>
          <note>
            Det är alltså på det sättet som jag ser att vi ska kunna nå måluppfyllelsen
            när det gäller kunskapen.
          </note>
          <note>
            Men det var ju inte bara de traditionella kunskaperna som det
            gällde. Det var ju också detta med tryggheten, att nå målen när
            det gäller demokratin.
          </note>
          <note>
            Linnéa sade i morse i TV: Är man trygg, då lär man sig. Och precis
            så är det.
          </note>
          <note>
            Vi måste alltså ha en skola dit man går med glädje, om man är
            vuxen eller om man är elev, och får känna tryggheten.
          </note>
          <note>
            Tre fjärdedelar av den personal som anställdes till hösten är
            inom den mer pedagogiska inriktningen.
          </note>
          <note>
            Vilka är då de andra? Ja, här hittar jag psykologer, kuratorer,
            sjuksköterskor, socialsekreterare, bibliotekarier, skolvärdinnor,
            kulturarbetare - alltså de som behövs för att tillsammans med
            övrig personal skapa den här tryggheten för eleverna. De är fler
            vuxna. Det är fler som ser eleverna. Eleverna blir både sedda
            och lyssnade på.
          </note>
          <note>
            I Linköping har man utbildat resursassistenter, som är vuxna
            med skiftande bakgrund och som har en utbildning i arbetsmiljö-,
            etik- och livsfrågor, vilket är oerhört viktigt.
          </note>
          <note>
            Vi ser till att lagarna blir tydliga. Vi ser över skollagen.
            Vi har skärpt lagstiftningen när det gäller mobbning. Vi har en
            stor kampanj som vi kallar Tillsammans mot mobbning.
          </note>
          <note>
            Till sist de elever som inte har nått målen. Varje åtgärd vi
            vidtar för de många gynnar oerhört mycket de elever som behöver
            mer stöd än andra. Vi måste fortsätta att utbilda lärare till
            elever med funktionshinder. Vi tillsätter en utredning om läromedel
            för elever med funktionshinder. Vi måste ha hjälpmedel som gör
            det lättare för dem i deras studiesituation. Vi ska också se över
            hur vi kan hjälpa och stötta elever som går i särskolan och i
            särvux.
          </note>
          <note>
            När statsministern i en valrörelse säger att skolan är viktig,
            då blir jag glad och stolt som socialdemokrat, för regeringen
            bedriver och ska fortsätta att bedriva ett målmedvetet arbete
            för att förbättra måluppfyllelsen för att barn, ungdomar och vuxna
            ska få de kunskaper de vill ha och behöver och för att barn och
            ungdomar ska känna sig trygga.
          </note>
          <note type="speaker">
            Anf. 91 ULF NILSSON (fp) replik:
          </note>
          <note>
            Herr talman! Naturligtvis är det väldigt viktigt, som skolministern
            säger, att elever får hjälp och stöd så tidigt som möjligt. Det
            bygger på att vi har ett utvärderingssystem som gör att vi upptäcker
            när elever behöver hjälp tidigt. Ett viktigt inslag, inte det
            enda, i detta utvärderingssystem är betygen, därför att betygen
            är en klar information om att du har nått målen eller att du ännu
            inte har nått målen men med hjälp kan nå målen.
          </note>
          <note>
            Jag ställde i mitt anförande en fråga om betygen.
          </note>
          <note>
            Även Lennart Gustavsson ställde en fråga om betygen fast utifrån
            ett annat perspektiv. Mot bakgrund av de senaste årens diskussioner
            om betygens vara eller inte vara, om betygsgränser i de nationella
            proven, om att avskaffa kravet på betyget Godkänd för att komma
            in på gymnasieskolan skulle jag vilja höra -
          </note>
          <note>
            och jag tror att många är intresserade av att höra - hur skolministern
            ser på betygens framtid.
          </note>
          <note>
            Jag skulle också vilja höra i dag, med tanke på allt som har
            hänt den senaste tiden, vilka lagändringar och förordningsändringar
            skolministern överväger för att stärka arbetet mot mobbning och
            för att göra mer kraftfulla insatser möjliga.
          </note>
          <note>
            Anf. 92 Statsrådet INGEGERD WÄRNERS-
          </note>
          <note>
            SON (s) replik:
          </note>
          <note>
            Herr talman! Precis som jag sade i mitt anförande satsar vi nu
            på en bred kompetensutveckling för alla lärare som berörs av frågan
            om betygssättning och nationella prov. Vi gör det för att vi ska
            få en likvärdig bedömning. I den utbildningen ingår också att
            sätta betyg i de nationella proven.
          </note>
          <note>
            Hur framtiden ser ut och hur många program det kommer att finnas
            i den framtida gymnasieskolan kommer vi snart att få veta, när
            Gymnasiekommittén lämnar ifrån sig sitt betänkande.
          </note>
          <note>
            År 1989 fattade riksdagen beslut om att vi skulle ha en gymnasieskola
            där alla ungdomar får sitt förstahandsval tillgodosett. Nu har
            det gått ett antal år sedan dess. Jag siar ju om 2010, om att
            vi kanske då är framme vid målet att alla ungdomar får sitt förstahandsval
            tillgodosett när de kommer in på gymnasiet.
          </note>
          <note>
            I det läget använder man ju inte betyget för att komma in på
            gymnasiet. Då försvinner alltså betygets funktion som urvalsinstrument.
          </note>
          <note>
            Däremot har jag och den socialdemokratiska kongressen slagit
            fast att det är oerhört viktigt att få en bekräftelse på vilka
            kunskaper man har och var man befinner sig i fråga om de mål som
            skolan har satt upp.
          </note>
          <note>
            Jag har en fråga till Ulf Nilsson. Det är betydligt ärligare
            tag från Moderaterna. De säger nej till de öronmärkta statsbidragen
            till skolan. Det är ett ärligt besked som Moderaterna ger. Men
            Folkpartiet säger här: Vi säger ja men vi tror inte på vad vi
            gör. Vad menar då egentligen Folkpartiet?
          </note>
          <note type="speaker">
            Anf. 93 ULF NILSSON (fp) replik:
          </note>
          <note>
            Herr talman! Alla pengar som vi får möjlighet att föra över till
            skolan behövs. Men vi anser att pengarna skulle kunna användas
            mycket bättre. Det är nämligen så att en bra skola kostar pengar.
            Men en dålig skola kostar ännu mer pengar. Om vi fick rätta till
            de brister som vi talar om i övriga motioner skulle de här pengarna
            göra mer nytta. Vi har ju också haft yrkanden om hur pengarna
            ska användas.
          </note>
          <note>
            Det har ju en viss betydelse vad man säger även utanför det här
            huset om man är minister eller riksdagsman. Skolministern sade
            på partikongressen att hon inte trodde att betygen skulle vara
            kvar i grundskolan, i varje fall inte som urvalsinstrument. Jag
            har inte fått något riktigt svar på om de ska vara kvar eller
            inte. Jag har inte heller fått något riktigt svar på vad det innebär
            att de inte ska vara kvar som urvalsinstrument.
          </note>
          <note>
            För mig är det väldigt viktigt, även om alla ska få sitt förstahandsval
            tillgodosett, att man är godkänd, att man har uppnått godkända
            kunskaper i de ämnen som man ska läsa vidare på gymnasiet. Ska
            den ribban vara kvar eller kommer den att tas bort? Det finns
            nu ett förslag om att ta bort det kravet. Det är viktigt hur betygen
            ska användas i det sammanhanget.
          </note>
          <note>
            Sedan efterlyser jag fortfarande ett svar på frågan om vilka
            lagändringar och förordningsförändringar för att stödja arbetet
            mot mobbning och våld i skolan som skolministern funderar på i
            de här dagarna.
          </note>
          <note>
            Anf. 94 Statsrådet INGEGERD WÄRNERS-
          </note>
          <note>
            SON (s) replik:
          </note>
          <note>
            Herr talman! Jag kan alltså konstatera att Ulf
          </note>
          <note>
            Nilsson upprepar detta: Vi har sagt ja till de öronmärkta statsbidragen
            till skolan men vi tror fortfarande inte på att de ska användas
            till det som vi har sagt ja till. Egentligen tycker vi att de
            ska användas till något annat. Då undrar jag vad detta andra är
            och varför man inte föreslog det när man sade att de skulle användas
            till mer personal i skolan.
          </note>
          <note>
            När det gäller lagstiftningen är det oerhört viktigt att vi får
            en skollag som är tydlig och ger klara besked såväl till eleverna
            och föräldrarna som till personalen. Det var därför som regeringen
            tog initiativ till att vi skulle se över hela skollagen. Det var
            också viktigt att detta fanns möjlighet för samtliga partier att
            vara med i den här utredningen.
          </note>
          <note>
            Min ambition är att man ska nå största möjliga konsensus i det
            förslag som man så småningom kommer att lämna ifrån sig eftersom
            nuvarande skollagstiftning har funnits i 20 år. Kanske är det
            så att den skollag som vi nu har framför oss också kommer att
            vara i 20 år. Därför är det viktigt att alla som är valda att
            sitta som ledamöter i denna kommitté ser till att verkligen bli
            delaktiga, att de i kommittén för fram sina tankar och att de
            tillsammans med de andra kommer fram till vilket som blir det
            gemensamma beslut som så småningom lämnas över till skolministern.
          </note>
          <note type="speaker">
            Anf. 95 SOFIA JONSSON (c) replik:
          </note>
          <note>
            Herr talman! Ingegerd Wärnersson pratade här om att vi inte ska
            sänka kunskapskraven i skolan utan att det är vägen dit som vi
            ska ändra. Det tycker jag är jättebra. Jag håller helt med om
            den inriktningen.
          </note>
          <note>
            Sedan pratar också skolministern sig varm för att skolan ska
            bli mer elevanpassad än i dag och att man ska följa upp med en
            individuell planering utifrån varje elev. Det tycker jag är väldigt
            bra. Men det finns en sak som jag funderar över. Centerpartiet
            har också den här inriktningen. Men vi säger att vi därmed också
            ska slopa tidsstyrningen. Vi vill införa en kunskapsrätt. Det
            är kunskapen och inte tiden som ska styra. Håller Wärnersson med
            om den inriktningen också?
          </note>
          <note>
            Anf. 96 Statsrådet INGEGERD WÄRNERS-
          </note>
          <note>
            SON (s) replik:
          </note>
          <note>
            Herr talman! Jag håller med om det i perspektivet att elever
            är olika och lär i olika takt. Det är därför jag också har tittat
            på hur liggande lagstiftning ser ut. Jag kunde då konstatera att
            man har en möjlighet. Dels har vi den flexibla skolstarten, att
            man kan börja vi sex eller sju år. När man börjar vid sex år kan
            man välja att ha de nio åren. Man kan också se det som en förskoleklass
            och ha nio år ytterligare. Även när man har fyllt 16 år har man
            en möjlighet att göra ytterligare två år i grundskolan.
          </note>
          <note>
            I nuvarande lagstiftning sägs också att man kan lämna grundskolan
            tidigare om man har nått de mål som är uppställda för årskurs
            nio. I det perspektivet finns det egentligen en stor möjlighet,
            men jag tror att det är väldigt få som har kunskap om att man
            har den stora flexibiliteten inom liggande lagstiftning. När vi
            så småningom arbetar vidare och mer och mer närmar oss den här
            individuella planeringen tycker jag att det här är något som vi
            måste se till att vi får mer kunskap om. Vi får också givetvis
            se hur skollagskommittén kommer att beskriva kommande lagtext.
            Men flexibiliteten tror jag att få har kunskap om inom nuvarande
            system. Den kan vi säkert föra ut på ett bättre sätt.
          </note>
          <note type="speaker">
            Anf. 97 SOFIA JONSSON (c) replik:
          </note>
          <note>
            Herr talman! Visst finns det en flexibilitet i dag som man skulle
            kunna utnyttja. Problemet är för det första att detta inte görs.
            För det andra är det inbyggt med så många andra delar. Det blir
            ingen möjlighet till flexibilitet. Vi ser ju grundskolan som ett
            helhetspaket med våra tre reformer. Det är många delar som kommer
            in, de individuella studieplanerna, kunskapsrätten och annat.
            Då blir det ett annat steg, en annan typ av flexibilitet. Jag
            tror att det är oerhört viktigt att skolministern är tydlig och
            visar inriktningen och tankesättet när det gäller hur vi ska arbeta
            så att skolorna också kan följa det här.
          </note>
          <note>
            Min andra fråga handlar om KY och platserna.
          </note>
          <note>
            Jag vet att regeringen har tänkt att det ska komma ett antal
            nya platser. Hur mycket är man beredd att utveckla KY och hur
            många platser kan man tänka sig?
          </note>
          <note>
            Då menar jag inte bara i det första steget utan framöver. Kommer
            man att försöka förändra den ganska strikta fördelning som råder
            så att det finns en möjlighet om det händer saker i en kommun,
            t.ex. hemma i min kommun Kumla, att fler får komma in och gå en
            KY när man ser att det finns ett direkt behov?
          </note>
          <note>
            Anf. 98 Statsrådet INGEGERD WÄRNERS-
          </note>
          <note>
            SON (s) replik:
          </note>
          <note>
            Herr talman! Första steget är att vi nu i budgetpropositionen
            föreslår att utbildningsplatserna utökas med 500 platser till
            12 500 platser. Regeringen anser också att antalet platser på
            sikt bör utökas. I dag är systemet sådant att man har möjlighet
            att ha sin utbildning fem gånger. Det kan prövas flera olika gånger
            men det är fem tillfällen man har.
          </note>
          <note>
            I lägen där det uppstår krissituationer i en kommun, det kan
            vara för att ett företag läggs ned eller för att behovet på ett
            eller annat sätt ökar, för vi faktiskt ständigt diskussioner i
            regeringen om vi inom befintliga system kan göra en förstärkning
            och ge en ökad möjlighet just i den kommun som då är aktuell.
            Det har gällt KY och det gäller också annan vuxenutbildning.
          </note>
          <note>
            När man kommer i de här krissituationerna tycker jag att det
            är viktigt att vi verkligen tar vara på de möjligheter vi redan
            har i stället för att alltid bara titta efter det nya. Det här
            har vi alltså en positiv inställning till.
          </note>
          <note type="speaker">
            Anf. 99 TOMAS HÖGSTRÖM (m) replik:
          </note>
          <note>
            Herr talman! Ministern säger att hon inte förstår
          </note>
          <note>
            Tomas Högström när han säger att det inte är nödvändigt med de
            här personalförstärkningsanslagen, personalförstärkningspengarna.
            Jag har inget emot att landets skolminister citerar mig i riksdagsdebatten.
          </note>
          <note>
            Jag skulle dock önska att hon gjorde det korrekt.
          </note>
          <note>
            Något sådant har jag nämligen inte sagt. Jag dessutom redovisat
            att vi anslår motsvarande det som regering gör för budgetåret
            2002 just utifrån synsättet att de här tjänsterna nu är inrättade.
          </note>
          <note>
            Däremot överför vi motsvarande anslag som regeringen, i det närmaste
            i alla fall, för budgetåren 2003
          </note>
          <note>
            och 2004 utifrån uppfattningen att varje skola, varje verksamhet
            ska göra sina prioriteringar. Då kan vi konstatera att dessa prioriteringar
            kommer att variera.
          </note>
          <note>
            Det är ju där själva utvecklingspotentialen ligger. Det är ju
            där kraften ska tas till vara. Och då måste vi också ge dem möjligheten
            att disponera dessa pengar.
          </note>
          <note>
            Vad regeringen gör och vad skolministern är ett tydligt exempel
            på är att man leker rektor men från en nationell nivå. Och det
            är det som är skolans problem i dag. Det handlar om att tillåta
            professionen att göra sina överväganden. Då går det inte att detaljstyra
            på det sätt som skolministern gör.
          </note>
          <note type="speaker">
            Anf. 100 Statsrådet INGEGERD WÄR-NERSSON (s) replik:
          </note>
          <note>
            Herr talman! Vi är helt överens om att det är viktigt att makten
            verkligen ska ligga på den enskilda skolan och att vi ska ha ett
            decentraliserat system.
          </note>
          <note>
            Också sett från kommunernas sida tror jag att det kan bli bättre
            genom att man ger större möjligheter för den enskilda skolan att
            ta hand om budgetansvaret men också sin egen profilering.
          </note>
          <note>
            Anledningen till att regeringen den här gången valde att öronmärka
            pengar var att vi vet att det i de allra flesta kommuner har skett
            nedskärningar som har lett till en brist på personal. Därför var
            det viktigt, också för att vi ska kunna uppfylla de mål som riksdagen
            har slagit fast, att vi ger en möjlighet via personalen. Däremot
            har vi inte styrt vem som ska gå till vilken skola. Den enskilda
            skolan har själv fått bestämma vilket behov man har. När jag nyss
            redovisade de tjänster som har tillkommit så varierar de mycket.
            Det beror på att en del skolor behövde en specialpedagog. Andra
            sade att det kanske var viktigare med en bibliotekarie. I fråga
            om detta är det alltså decentralisering. Det är också tanken att
            det ska vara på det sättet.
          </note>
          <note type="speaker">
            Anf. 101 TOMAS HÖGSTRÖM (m) replik:
          </note>
          <note>
            Herr talman! Det var intressant att skolministern sade att hon
            tror på ett decentraliserat system samtidigt som hon centraliserar
            det genom att just öronmärka pengarna. Det visar väl på ett ganska
            dåligt förtroende för de verksamheter som ändå har den uppgift
            som vi alla anser vara så väsentlig. Det är dessutom märkligt
            med tanke på att ministern har stått här och sagt att hon tror
            mycket på individuell planering för varje elev. Detta sägs samtidigt
            som hon detaljstyr.
          </note>
          <note>
            Hela syftet med individuell planering för varje elev är nämligen
            också att varje verksamhet ska få anpassa resurserna efter varje
            elevs behov. Och det som ministern ger uttryck för här går de
            facto inte ihop.
          </note>
          <note type="speaker">
            Anf. 102 Statsrådet INGEGERD WÄR-NERSSON (s) replik:
          </note>
          <note>
            Herr talman! Vi är fortfarande helt överens om hur arbetet ska
            bedrivas. Regeringen lämnar statsbidrag till kommunerna. Detta
            finns i den kommunala påsen. Vi har valt att fram till 2006 utöka
            detta stöd.
          </note>
          <note>
            Det kommer ovanpå de pengar som finns i den kommunala påsen.
            Och då har vi sagt att dessa pengar ska användas till en ökad
            måluppfyllelse för skolan.
          </note>
          <note>
            Jag har stort förtroende för kommunpolitiker, och jag förväntar
            mig att det som vi har bidragit till inte ska hindra att kommunerna
            tillför ytterligare medel till de kommunala och till de fristående
            skolorna.
          </note>
          <note type="speaker">
            Anf. 103 LENNART GUSTAVSSON (v) replik:
          </note>
          <note>
            Herr talman! I mitt anförande tog jag upp två frågeställningar.
            Jag ska upprepa dem och kanske omformulera dem.
          </note>
          <note>
            Först och främst säger regeringen själv att förskolereformen
            är ett första steg mot en avgiftsfri förskola. Och när man talar
            om ett första steg har man troligen också tänkt på kommande steg.
            Min fråga är därför: Hur ser regeringen på nästa och kommande
            steg i fråga om förskolereformen, där målet ska vara en avgiftsfri
            förskola?
          </note>
          <note>
            Sedan har jag också fått klart för mig att vi inte får några
            klara besked i fråga om betygen. Men jag kan ju formulera frågan
            på följande sätt: Menar ministern att betygen och deras utformning
            styr verkligheten i skolan? Utifrån svaret på detta kan jag fråga:
            Styr de på ett positivt eller på ett negativt sätt?
          </note>
          <note type="speaker">
            Anf. 104 Statsrådet INGEGERD WÄR-NERSSON (s) replik:
          </note>
          <note>
            Herr talman! Lennart Gustavsson frågar när nästa steg mot en
            avgiftsfri förskola ska ske. Jag skulle i stället vilja säga följande.
            Hur ska det ske? Vi har nu sexåringar, femåringar och fyraåringar
            som har möjlighet till tre timmars avgiftsfri förskola. Är nästa
            steg att gå nedåt i åldrarna? Det vet jag inte. Är nästa steg
            i stället kanske att sexåringarna, femåringarna eller fyraåringarna
            ska få fler timmar? Jag tycker att det är detta som vi ska diskutera.
            Jag har själv ingen uppfattning om hur det ska se ut. Men jag
            tycker att det är den diskussionen som är viktig att föra också
            i ett annat perspektiv, nämligen vilka förstärkningar vi vill
            göra i föräldraförsäkringen, osv.
          </note>
          <note>
            Lennart Gustavsson frågade om det är positivt eller negativt
            med betyg. Jag tror att så länge som vi har haft betyg och så
            länge vi kommer att ha betyg så ankommer det på den enskilde hur
            man upplever detta. Om den som får tillbaka ett betyg där man
            inte har fått papper på att man har klarat de mål som var uppsatta
            inte samtidigt har fått en ordentlig genomgång av vilka kunskaper
            man äger utan bara får papper på vad man inte kan, så tror jag
            inte att betygen känns bra. För den som får tillbaka ett betyg
            där man har fått ett bra resultat, så kanske det känns som en
            stimulans och att man har lyckats och nått ett högt betyg.
          </note>
          <note>
            Att använda sig enbart av ett betyg som ett bekräftelsedokument
            i skolan går inte. Det är oerhört viktigt att vi har en annan
            typ av dokumentation, att vi för ordentliga utvecklingssamtal
            och att vi har den ständiga bekräftelsen på var man befinner sig
            i det vardagliga arbetet i skolan.
          </note>
          <note type="speaker">
            Anf. 105 LENNART GUSTAVSSON (v) replik:
          </note>
          <note>
            Herr talman! Jag kan lova att vi från Vänsterpartiet kommer att
            återkomma i dessa frågor i debatter, förslag och diskussioner.
          </note>
          <note>
            Eftersom detta är den sista budgetdebatten under denna mandatperiod
            - jag vet att vi har en del projekt kvar att göra under denna
            mandatperiod - skulle jag bara vilja tacka för samarbetet och
            önska en god jul och ett gott nytt år.
          </note>
          <note type="speaker">
            Anf. 106 Statsrådet INGEGERD WÄR-NERSSON (s) replik:
          </note>
          <note>
            Herr talman! Jag vill önska Lennart Gustavsson, samtliga ledamöter
            som är från utskottet och som har deltagit och givetvis all personal
            och herr talman en god jul.
          </note>
          <note type="speaker">
            Anf. 107 CATHARINA ELMSÄTER-SVÄRD (m):
          </note>
          <note>
            Herr talman! I det lilla barnet finns så mycket framtid, liksom
            det hos dess föräldrar finns ett oerhört stort hopp om att kunna
            ge barnet det bästa. För mig är det viktigt att kunna verka för
            att enskilda människor ska kunna förverkliga sina drömmar och
            ideal.
          </note>
          <note>
            Många politiska företrädare, även i denna kammare, betonar vikten
            av mångfald och valfrihet. Men många gånger uppfattar jag att
            vi ändå menar så olika. Med utgångspunkt i just valfrihet och
            mångfald är det några delar i detta betänkande som jag vill ta
            upp.
          </note>
          <note>
            Låt mig börja med våra yngsta medborgare - det lilla barnet som
            nyfött ligger i de stolta föräldrarnas famn. Alla föräldrar har
            olika ambitioner och visioner för just sitt barn. Snart kommer
            tiden då de ska börja göra sina första val. Ska man fortsätta
            att vara hemma med barnet ett tag till eller ordna barnomsorg,
            och hur ska den i så fall se ut?
          </note>
          <note>
            Min utgångspunkt är att det är föräldrarna utifrån sina ambitioner
            och möjligheter som vill göra valet och vi som politiker som ska
            ge dem förutsättningarna.
          </note>
          <note>
            Herr talman! Därför har jag några frågor till ministern när det
            gäller mångfald och valfrihet. På vilket sätt ökar småbarnsföräldrarnas
            valfrihet när enbart vissa får mer ekonomiskt utrymme och andra
            inget alls genom genomförandet av maxtaxan? Vad är poängen med
            att undergräva förutsättningarna för alternativ, t.ex. föräldrakooperativ?
            På vilket sätt kommer kvaliteten i verksamheten att tryggas när
            barnen stannar längre på dagis, fler söker sig dit och allt förre
            förskollärare finns att få tag på?
          </note>
          <note>
            Nej, maxtaxan är fel åtgärd för att komma till rätta med familjers,
            som man säger, trånga ekonomi. Jag känner full sympati för alla
            de småbarnsföräldrar som kämpar ekonomiskt och som knappt har
            pengar kvar till månadens slut. Men då är det skatterna som ska
            sänkas så att fler kan leva på sin lön i stället för på bidrag
            och subventioner.
          </note>
          <note>
            Vi moderater har gemensamt med de övriga borgerliga partierna
            föreslagit ett barnkonto, särskilda grundavdrag för varje barn
            i familjen och avdrag för styrkta barnomsorgskostnader. På så
            vis ges alla, inte bara vissa, möjlighet att själva påverka sin
            omsorg efter just sina egna drömmar och visioner.
          </note>
          <note>
            Men, herr talman, barnen har en förmåga att växa, och nu är det
            snart dags för dem att börja i skolan.
          </note>
          <note>
            Just möjligheten att vara delaktig påverkas i allra högsta grad
            när vi får välja skola. Om detta har Tomas Högström tidigare talat,
            liksom om vikten av att resurserna följer eleven. Jag ska därför
            i stället ta upp en annan del, nämligen skolans utveckling.
          </note>
          <note>
            Skolutvecklingen gagnas av att alternativ pedagogik utvecklas.
            Om detta är de flesta överens. Om vi menar allvar med att det
            behövs olika pedagogiker i förskolan och i grundskolan är det,
            anser jag, anmärkningsvärt att regeringen ännu inte löst frågan
            om examinationen av Waldorflärare. När ska regeringen se till
            att de som utbildas vid Rudolf Steinerhögskolan får en erkänd
            lärarexamen?
          </note>
          <note>
            Herr talman! Inom skolan måste elever, efter sina drömmar, kunna
            få en chans att förverkliga sig. För några tar det lite längre
            tid. Somliga kräver ju särskilt stöd såväl ekonomiskt som personellt.
            Men gemensamt för alla elever är att de, om de ges chansen att
            välja en skola där de själva anser sig kunna utvecklas mest, känna
            trygghet och få kvalitet, trivs och gör resultat. Därför är det
            anmärkningsvärt att blinda och synskadade elever med multifunktionshinder
            i dag saknar tillräckligt bra möjligheter att studera vidare efter
            grundskolan. Det är viktigt att det som ett alternativ inrättas
            ett riksgymnasium för just dessa barn.
          </note>
          <note>
            Av samma anledning kvarstår vårt krav om att riksdagen bör upphäva
            beslutet om att avveckla
          </note>
          <note>
            Ekeskolans fasta skoldel. Vi menar att staten i vissa fall behöver
            ta ett större ansvar för svårt funktionshindrade elever; detta
            för att minimera risken att eleverna inte ges tillräckliga möjligheter
            utifrån sina speciella förutsättningar. Dessa barn har ju också
            drömmar.
          </note>
          <note>
            Herr talman, låt mig avsluta med att ta upp något som berör alla
            inom förskola och grundskola.
          </note>
          <note>
            · Om det ska finnas en mångfald och om det är viktigt med valfrihet,
            behövs det då inte fristående alternativ?
          </note>
          <note>
            · Om vi vill ha en kvalitativ skola och erfarenheterna säger
            att fristående skolor procentuellt sett satsar mer på lärarlöner
            och läromedel än de kommunala skolorna, behövs då inte friskolor?
          </note>
          <note>
            Jag vet, herr talman, att det till våren blir en särskild debatt
            med anledning av regeringens friskoleproposition, men jag har
            en fråga som jag skulle vilja ställa i detta sammanhang - om det
            nu finns någon kvar här i kammaren som kan svara på just den frågan:
            Kommer det en proposition à la Ringholms senaste utspel om att
            sänka arbetsgivaravgiften i kommun och landsting - något som i
            så fall i allra högsta grad skulle påverka skolors ekonomi och
            som, framför allt, skulle innebära en orättvisa mellan skolor?
          </note>
          <note>
            Ett sådant socialdemokratiskt förslag kommer i alla fall vi att
            avvisa. Jag hoppas att skolministern också har insett situationen
            - om hon nu menar allvar med detta med valfrihet och mångfald
            - och går tillbaka och ger finansministern en rejäl politisk bakläxa!
          </note>
          <note type="speaker">
            Anf. 108 BIRGITTA SELLÉN (c):
          </note>
          <note>
            Herr talman! Åldersgränser i nöjeslivet gör att ungdomar i 20-årsåldern
            inte kommer in på alla evenemang trots att de är myndiga. De släpps
            inte in på en del ställen därför att de anses stökiga. Varför
            har det blivit så, och vad har i så fall gjort dem stökiga?
          </note>
          <note>
            Jag är övertygad om att alla barn föds snälla, men vi ger dem
            inte rätta förutsättningarna för att kunna fortsätta att vara
            snälla. Under uppväxten har de inte blivit sedda, och deras åsikter
            har inte respekterats.
          </note>
          <note>
            Det skapar en otrygghet som kan leda till att de blir stökiga;
            då blir de i alla fall sedda.
          </note>
          <note>
            CUF, Centerns ungdomsförbund, har skrivit en rapport om detta,
            Ungdomsfrid. Där lyfts frågor fram om attityder som man möts av
            i tonåren. Ungdomarna känner sig diskriminerade därför att de
            inte får vara delaktiga i beslut som rör deras vardag. De överöses
            av reklam och filmer som talar om hur ungdomar ska se ut, vilket
            i många fall leder till att ungdomar drabbas av anorexi eller
            bulimi. De börjar också intressera sig för sexualitet men får
            knapphändig information i skolan.
          </note>
          <note>
            Den otrygghet för många ungdomar som det här leder till gör att
            en del börjar reta sina kamrater.
          </note>
          <note>
            Mobbning uppstår. Andra testar droger för att visa sig tuffa
            eller därför att de tror att de kan bygga upp sitt självförtroende.
          </note>
          <note>
            Vad har då detta med dagens utbildningsdebatt att göra?
          </note>
          <note>
            Ja, skolan har ett stort ansvar när det gäller att förmedla kunskap
            till eleverna. Vi i Centerpartiet beskriver i vår utbildningsmotion
            hur vi anser att det ska gå till. Där lyfter vi bl.a. fram våra
            tre reformer som Sofia Jonsson tidigare redogjort för.
          </note>
          <note>
            För att vara mottaglig för inhämtande av kunskap måste eleverna
            må bra. Jag måste, herr talman, börja med att tala om de små barnen
            när jag beskriver hur vi i Centerpartiet vill ge eleverna trygghet
            och bästa möjliga förutsättningar för att vilja skaffa sig goda
            kunskaper i olika ämnen.
          </note>
          <note>
            Det hela börjar redan när barnet är nyfött. Om barnet inte först
            lär sig krypa blir det väldigt svårt att lära sig att gå. Det
            innebär att den sensmotoriska träningen är väldigt viktig. I dag
            är det många föräldrar som i ett tidigt skede sätter sina barn
            i gåstol. Det gör att musklerna i nacke osv. inte blir tillräckligt
            tränade.
          </note>
          <note>
            Hjärnforskaren Matti Bergström säger: Det gäller att skapa kaos
            i hjärnan. Då får man ordning på hjärnan, och det gör att man
            blir mottaglig för kunskap.
          </note>
          <note>
            Kaos i hjärnan får man genom att röra sig.
          </note>
          <note>
            Bråkiga barn i förskolan eller skolan är kanske bråkiga därför
            att de inte har utvecklat alla sina muskler. Ett barn i matkön
            vänder sig kanske med hela kroppen när någon bakom pratar. Musklerna
            gör att armarna följer med. Barnet slår ut maten och upplevs som
            bråkigt trots att något sådant egentligen inte är bakgrunden till
            det hela. Sedan får barnet lätt stämpeln att det är ett bråkigt
            barn. På något sätt måste man kanske fortsatt leva upp till det,
            eller också kan det vara musklerna som fortfarande gör att det
            blir det här problemet. Det är alltså väldigt viktigt att all
            personal som jobbar med små barn har kunskap om hur väsentlig
            den sensmotoriska träningen är.
          </note>
          <note>
            Med de stora barngrupper som vi nu ser att det blir i förskolan
            kan man undra hur man ska klara av att leva upp till allt detta
            och hinna kolla av allt som saknas hos olika barn; detta trots
            att kunskapen finns.
          </note>
          <note>
            Och med det beslut om maxtaxa som nu kommer att träda i kraft
            finns risken att gruppstorleken ökar och att barnen blir längre
            tid i förskolan. I Göteborg har man redan haft försök med detta.
            Den utvärdering som gjorts, visserligen efter en kort tid, visar
            just på det som vi på den borgerliga sidan befarar, nämligen att
            fler barn stannar längre tid på dagis eller i förskolan. Det är
            alltså inte så att föräldrarna tycker att det är praktiskt att
            ta hem barnen, utan många kan tycka att de hinner handla och klara
            av olika uppdrag innan barnet hämtas.
          </note>
          <note>
            Den maxtaxa som ska genomföras kommer att genomföras i stort
            sett i hela landet. Det är mycket svårt att säga nej till den.
            Självklart vill alla ha billig barnomsorg. Även högavlönade, som
            tjänar på maxtaxan, vill givetvis ha det.
          </note>
          <note>
            Som vi i Centerpartiet och övriga på den borgerliga sidan ser
            saken måste ju också kvaliteten vara bra.
          </note>
          <note>
            Kommer det att kunna bli så? Och hur är det egentligen med finansieringen
            av maxtaxan?
          </note>
          <note>
            Jag vet att inte bara vi i Centerpartiet är oroliga, utan det
            finns också socialdemokratiskt styrda kommuner där man är orolig.
            På Socialdemokraternas kongress sade finansministern att han skulle
            kolla upp det här. Han visste inte riktigt om det fanns en kostnadstäckning
            för allt detta. Det känns lite oroligt.
          </note>
          <note>
            Vi har ett annat förslag, som tydligt och bra förklarats av Erling
            Wälivaara. Catharina Elmsäter-
          </note>
          <note>
            Svärd var också lite grann inne på detta med barnomsorgskonto.
            Därför tänker jag inte ytterligare beskriva det. Den som vill
            läsa mer kan läsa våra motioner eller reservationstexten.
          </note>
          <note>
            Jag kan berätta lite grann hur det kan komma att slå. Min hemkommun,
            som är socialdemokratiskt styrd, består av fem stora skoldistrikt.
            I ett av dem kommer man att skära ned nio tjänster i förskolan
            trots att 60 barn står i kö. I ett annat distrikt skär man ned
            tio tjänster, 80 barn står i kö. Sammanlagt kommer man i min hemkommun
            att skära ned 70 tjänster i förskola och skola. Då verkar det
            inte vara speciellt mycket bevänt med hur det blir med regeringens
            pengar. Det låter så bra att man ska tillskjuta några miljoner,
            men verkligheten blir dessvärre inte så mycket bättre. Det är
            så mycket annat som drar pengar i kommuner och som gör att man
            inte får det att fungera på det sätt som man har tänkt sig.
          </note>
          <note>
            Följden blir också att väldigt många barn som får gå i de stora
            grupperna säger till sina föräldrar på morgonen: Mamma, jag har
            ont i halsen, ont i huvudet. Det säger de bara därför att de inte
            vill gå till förskolan. Det har vi inte upplevt förut. Eller också
            säger de: Jag vill hellre fara till farmor eller mormor.
          </note>
          <note>
            Det är inte den barnomsorgen som vi från Centerpartiet vill se.
          </note>
          <note>
            Jag tror att det är många socialdemokratiska politiker som är
            själva oroade. I min kommun vice ordföranden i skolnämnden att
            sluta till jul med motiveringen: Jag har tappat gnistan. Efter
            valet slutar ordinarie ordförande. Det är bara att hoppas att
            det inte blir socialdemokratiskt styrt efter nästa val, för vem
            ska man sätta dit som ordförande? Det är ingen som vill ta på
            sig det. Det är bättre att vi borgare tar över och löser det på
            det sätt som vi vill ha det.
          </note>
          <note>
            Det finns t.o.m. förskollärare som har så stora grupper att en
            enda förskollärare kan ha nio barn under 2 ½ år. Vad är det för
            omsorg?
          </note>
          <note>
            Hur ska man hinna upptäcka om barnen extra hjälp med språket?
            Agneta Lundberg sade förtjänstfullt i sitt anförande att det är
            viktigt med språkutveckling och att det ska vara likvärdigt för
            alla. Men jag oroar mig för hur man ska hinna upptäcka vad som
            behöver göras och hur man ska ha möjligheter att sätta in resurser.
          </note>
          <note>
            Centerpartiet har avsatt 1,2 miljarder extra just till dyslexi
            och diskalkyli, alltså läs- och skrivsvårigheter och mattesvårigheter.
            Det är därför att vi vill att alla barn ska få möjligheter. Det
            ska inte behöva bli som med en elev som jag hade. Jag testade
            honom för att se om han var dyslektiker. Så kom han till ordet
            fallskärm. Fallskärm är för många ett positivt ord, inte minst
            var det det för några ord sedan när det gäller löner. Man kunde
            få fallskärmarna att falla ut.
          </note>
          <note>
            Den här eleven läste: fläskkräm. Jag tänkte i mitt stilla sinne:
            Tack gode Gud att vi har upptäckt att han har problem, att vi
            kan hjälpa honom och att han har bra föräldrar som också kan hjälpa
            till. Han hade inte kunnat hoppa ut med fallskärmsavtal. Han hade
            riskerat att bli fläskkräm om han inte hade fått den hjälp som
            han behövde. Jag är orolig för att det kommer att bli många som
            drabbas av det. Därför vill vi satsa 1,2
          </note>
          <note>
            miljarder extra och säger att alla barn redan i förskolan ska
            få träning med det. Vi har också avsatt 15
          </note>
          <note>
            miljoner för fler förskollärartjänster.
          </note>
          <note>
            Därför yrkar jag bifall till reservation 7 delvis under punkt
            13.
          </note>
          <note>
            Herr talman! En annan fråga som jag inte kan låta bli att säga
            någonting om är mobbningen, som vi ju diskuterar väldigt mycket,
            och våld - två dödade elever under det senaste året. Nu börjar
            man tala om metalldetektorer i skolan eller vakter. Är det lösningen?
          </note>
          <note>
            I de flesta skolorna är nog både elever och personal trygga.
            Man jobbar med förebyggande arbete och mobbningsplaner. Dessvärre
            fungerar det inte riktigt överallt. Många jobbar väldigt målmedvetet
            med det, t.ex. Stordammens skola i Uppsala som jobbar väldigt
            mycket med drama. Det är ett medel som vi i Centerpartiet tror
            väldigt mycket på. Det stärker empatin och ökar självförtroendet.
            Då gäller det att man jobbar kontinuerligt, inte bara teman någon
            dag då och då.
          </note>
          <note>
            Ett bevis på att sådant här kan fungera väldigt bra är t.ex.
            Rosteriet i Luleå som är en skola för "stökiga"
          </note>
          <note>
            elever. De gjorde en film, Vildängel, som blev fantastiskt bra.
            De jobbade på ett föredömligt sätt. Man säger där uppe: Det måste
            vara något fel på den vanliga skolan när de kreativa eleverna
            inte kan gå där.
          </note>
          <note>
            Då svarar någon annan: Jag tror inte att det är fel på skolan,
            men man undervärderar ämnen som musik, teater, bildkonst och media.
            Vi i Centerpartiet säger att det är väldigt viktigt att vi tar
            till oss detta och ser till att även den kreativa sidan får förutsättningar.
            Det är ett led som vi kan se när vi får ta bort timplanerna som
            låser upp det hela. Då kan vi ge våra elever utrymme för mer kreativitet,
            mer rörelse. Idrotten är också oerhört viktig att satsa på. Där
            är det viktigt att vi i klartext säger till skolledare att de
            faktiskt har rätt att utöka idrotten utan att det blir några lagändringar.
          </note>
          <note type="speaker">
            Anf. 109 ANA MARIA NARTI (fp):
          </note>
          <note>
            Herr talman! Jag ska tala om lärarbristen. Vi har redan motionerat
            om detta inom Folkpartiet. Vi har påpekat att den förlängda lärarutbildningen
            för akademiker som vill komplettera sina studier för att bli lärare
            kan slå destruktivt på dessa människors vilja att bli lärare.
          </note>
          <note>
            Jag skulle vilja gå mycket längre än så. Jag har under en lång
            tid försökt hjälpa akademiker från andra länder som finns i Sverige
            och som kanske jobbar som städare, som taxiförare eller inte har
            något jobb alls att komma in i den svenska skolan och tillsammans
            med dem stött på enorma svårigheter. De här svårigheterna kan
            sammanfattas i mycket enkla slutsatser. Det saknas helt ett utbud
            av korta intensiva snabba högskolekurser som skulle öppna vägen
            för de här människorna in i arbetslivet.
          </note>
          <note>
            Om vi förlänger akademikerutbildningen för lärare med en termin
            skapar vi en rigid modell till, en svårighet till för människor
            som skulle kunna tillföra skolan väldigt mycket kunskap och livserfarenhet.
          </note>
          <note>
            Det gäller faktiskt inte bara invandrarakademiker. Det finns
            en hel rad människor som har goda studier i vissa ämnen men som
            inte betraktas som behöriga som lärare. Deras inträde i skollivet
            är lika komplicerat som invandrarnas inträde i skollivet. Vi tar
            inte vara på det kunskapskapital som finns ute i vardagen.
          </note>
          <note>
            Vi komplicerar sakerna med den nya lärarutbildningen.
          </note>
          <note>
            Jag vet att det finns i utskottets betänkande ett påpekande om
            en kommande utbildning, en särskild lärarutbildning, för människor
            som redan finns i skolan men som inte betraktas som behöriga lärare.
            Dessa ska kunna jobba och utbilda sig samtidigt. Jag undrar vilket
            resultat den här utbildningen kommer att ge. Det kunskapskapital
            som jag talar om finns inte i skolan, det finns utanför skolan.
            Hur ska vi locka människorna som har mycket erfarenhet och kunskap
            att arbeta inom skolan?
          </note>
          <note>
            Jag såg under år 2000 en sådan stor ansträngning att rekrytera
            nya lärare. Det var länsarbetsnämnderna som plötsligt skulle rekrytera
            1 500 akademiker och snabbt omforma dem till lärare. Resultatet
            blev rätt så smalt, och misslyckandet är ganska tydligt. Det var
          </note>
          <note>
            500 människor som rekryterades, alltså en tredjedel, och många
            av dem hoppade av på vägen.
          </note>
          <note>
            De här insatserna som görs för att göra läraryrket intressant
            och för att förbättra kunskapen hos människor som kan bli lärare
            är alldeles för begränsade. Det ingår i den vanliga, komplicerade
            socialdemokratiska modellen: fyrkantig, med väldigt bestämda regler
            och normer. Och resultatet blir detsamma: Vi saknar lärare.
          </note>
          <note>
            Men jag tror att vi saknar lärare av en annan anledning också.
            Då har det inte så mycket med lärarutbildningen att göra, utan
            med vardagen i skolan. Vi saknar lärare därför att arbetsplatsen
            skolan är långt ifrån attraktiv. Jag är väldigt ledsen för att
            behöva säga det. Det borde vara en av de roligaste, mest inspirerande
            positionerna i arbetslivet att vara lärare.
          </note>
          <note>
            Det är inte så.
          </note>
          <note>
            Jag träffade lärare i går här i riksdagen, två stora grupper,
            och vi hade ett mycket intressant samtal. De flesta av dem kände
            sig otrygga. De flesta av dem kände sig lite uppskattade och väldigt
            förvirrade när det gällde yrkesrollen.
          </note>
          <note>
            Jag vill påminna er om en fras som dök upp i ett politiskt dokument
            om skolan för inte så länge sedan
          </note>
          <note>
            - jag tror att det var ett år sedan eller så. Då var det
          </note>
          <note>
            Kommunförbundet som plötsligt hade kommit på den lysande idén
            att vi inte skulle använda ordet undervisning - som om undervisning
            skulle vara någonting farligt.
          </note>
          <note>
            Bakom alla dessa konstiga uttalanden, bakom denna svåra situation
            som jag beskriver här, ligger rester av en destruktiv ideologi.
            Vi hade på 70-talet en skolideologi som grundades på en mycket
            mörk syn på kunskap, på utbildning, på bildning och på lärarrollen.
          </note>
          <note>
            Det viktigaste som vi kan göra i dag är att höja statusen för
            läraryrket. Hur gör man det? I diskussionen som ägde rum för inte
            så länge sedan frågade skolministern vad Folkpartiet vill göra
            med de pengar som går till skolorna. Jo, vi vill bl.a. att lärarna
            ska få bättre löner. Det är också ett sätt att visa uppskattning.
            Men det är inte det allra viktigaste.
          </note>
          <note>
            Den allra viktigaste metoden för att återge yrket den glans det
            en gång hade har att göra med arbetsatmosfären i skolan. Då vill
            jag påminna er om några enkla saker.
          </note>
          <note>
            Vi har i Sverige mycket fina arbetsplatser. När jag jämför svenska
            arbetsplatser inom olika yrken med arbetsplatser i andra länder
            kan jag bara vara stolt.
          </note>
          <note>
            Jag var t.ex. på olika arbetsplatser tillsammans med ett TV-team
            från Frankrike, och de franska journalisterna var otroligt imponerade.
            Men vi var aldrig i en skola.
          </note>
          <note>
            Arbetsplatserna i skolan skiljer sig fundamentalt från alla andra
            arbetsplatser. Ingen annanstans accepterar vi våld i arbetslivet
            i vardagen. Det finns fortfarande, tyvärr, skolor i Sverige där
            man blundar inför det faktum att våld förekommer varje dag. Ingen
            annanstans i Sverige accepterar man sexuella trakasserier, men
            vi vet att det finns högstadieskolor där flickorna känner sig
            mycket illa bemötta av sina skolkamrater. Också det är en förlängning
            av en gammal ideologisk förvirring.
          </note>
          <note>
            När min son gick i förskolan för länge sedan fanns det i samma
            grupp barn rätt starka sexåringar som roade sig med att försöka
            strypa de mindre barnen.
          </note>
          <note>
            Jag blev självfallet väldigt upprörd och frågade fröknarna vad
            det var som pågick och varför de inte stoppade detta. Jag fick
            svaret att barn ska lösa sina konflikter själva. Det är klart
            att jag tog min son från den förskolan.
          </note>
          <note>
            Det är klart att det här var helt fel. Men det har funnits en
            uppfostringsideologi i Sverige där man har tyckt att man inte
            ska sätta gränser för barnen, att man inte från första kontakten
            ska etablera en sådan relation mellan vuxna och barn som grundas
            på respekt och ömsesidigt hänsynstagande. Det är dit vi behöver
            komma.
          </note>
          <note>
            Med andra ord: Vill vi ha lärare ska vi höja lärarens status
            i skolan. Vi ska ha snabba, intensiva, mycket varierade korta
            utbildningar, som kan öppna vägen för akademiker in i skollivet.
            Vi ska ha en arbetsplats som respekterar precis samma normer och
            regler som alla andra svenska arbetsplatser respekterar.
          </note>
          <note type="speaker">
            Anf. 110 STEN TOLGFORS (m):
          </note>
          <note>
            Herr talman! Den 1 juli i år antogs de sista eleverna till specialskolan
            Ekeskolan. Hädanefter kommer behövande blinda och synskadade barn
            med multifunktionshinder att vara hänvisade till sina hemkommuner.
            Men alla Ekeskolans elever har redan prövats och misslyckats i
            ett stort antal skolor i sina hemkommuner. Ingenting tyder på
            att kommunerna har blivit bättre eller tillräckligt bra på att
            erbjuda undervisning för barn med svåra multifunktionshinder och
            att därmed behovet av specialskolor skulle ha bortfallit.
          </note>
          <note>
            Herr talman! Ekeskolan finns inte längre, inte ens till namnet.
            Numera heter det Resurscenter syn Örebro.
          </note>
          <note>
            I nedläggningsdebatten menade skolministern att söktrycket till
            Ekeskolan var lågt och att den därför inte behövdes, enligt henne.
            Hon gick t.o.m. så långt att hon bortdefinierade ett tiotal av
            skolans elever. De fanns inte när skolministern beskrev skolans
            elevantal, eftersom de enligt henne hade fel ålder. Hon hävdade
            upprepade gånger att skolan hade 21 elever, trots att bevisligen
            31 var inskrivna vid skolan.
          </note>
          <note>
            Skolministern förstod inte att det för många barn med svåra funktionshinder
            kan finnas en skillnad mellan den fysiska åldern och hur långt
            man hunnit i utvecklingen. Olika kommunikationshinder gör att
            det kan ta längre tid att tillgodogöra sig nya saker. Att så är
            fallet gör att grundskolans längd måste vara flexibel och anpassas
            efter varje barn. Det är orimligt att unga människor som fortfarande
            utvecklas ska stoppas från att lära sig mer.
          </note>
          <note>
            Nu bidrog debatten till att göra Ekeskolan känd och till att
            dramatiskt många fler elever har sökt till
          </note>
          <note>
            Ekeskolan. I våras stod 20 elever i kö till skolan, men bara
            10 gavs plats, eftersom skolan inte hade fått pengar så att det
            räckte till alla.
          </note>
          <note>
            Redan där sveks alltså Socialdemokraternas löfte om att alla
            barn som behövde det skulle få skrivas in fram till halvårsskiftet
            år 2001. Det borde möjligen vara ett memento för de partier som
            hjälpte till att lägga ned Ekeskolan.
          </note>
          <note>
            Alla barn som behövde det fick alls inte skrivas in. Det var
            dessutom så att finansieringen för de nya eleverna på skolan inte
            sköts till. Ekeskolan kommer därför att gå med svåra underskott
            jämfört med den tilldelade ramen i år.
          </note>
          <note>
            Skolan har begärt mer pengar för att klara framtiden, men man
            vet inte om man kommer att få det.
          </note>
          <note>
            Det saknas inte bara resurser för skolplatser. 120
          </note>
          <note>
            barn står i kö för att tilldelas utredningspedagog, dvs.
          </note>
          <note>
            för att få sina behov utredda. Många av dessa barn skulle rimligen,
            efter utredningen, komma att behöva en skolplacering på Ekeskolan,
            men kommer alltså inte att kunna få det.
          </note>
          <note>
            Herr talman! Socialdemokraterna litar inte på skolans, experternas
            och föräldrarnas bedömning av barns behov av att gå hela sin skoltid
            på Ekeskolan.
          </note>
          <note>
            När den fasta skoldelen stängs ska elever enligt riksdagsbeslutet
            komma till resurscentrumet - det ska finnas kvar i alla fall kortsiktigt
            - på "visstid".
          </note>
          <note>
            Vad "visstid" innebär råder det dock osäkerhet om. Visstidsbesök
            borde rimligen vara något annat än sedvanliga utrednings- och
            träningsbesök, som majoriteten skriver om i dagens betänkande.
            Majoriteten har själv hävdat att visstidsbesök skulle kunna vara
            i flera år eller kanske t.o.m. hela skoltiden, eftersom skolplikten
            ska få fullgöras vid ett resurscentrum.
          </note>
          <note>
            Vilken tid det skulle röra sig om skulle få avgöras av
          </note>
          <note>
            Ekeskolan och kommunerna.
          </note>
          <note>
            Hade skolministern velat delta i en debatt om funktionshindrade
            och skolan, vilket hon uppenbarligen inte vill eftersom hon inte
            stannat kvar i kammaren, hade jag frågat henne om "visstid" kan
            innebära att ett barn får tillbringa hela sin skoltid vid ett
            resurscentrum.
          </note>
          <note>
            Även om "visstid" skulle innebära just detta, dvs.
          </note>
          <note>
            att man kan gå hela sin skoltid på resurscentrumets mindre skoldel,
            innebär begreppet i sig osäkerhet för barnen. De måste få veta
            att de kan lita på att de kommer att få vara kvar. Barnen har
            nämligen inte ens rätt till visstidsvistelse enligt skolministerns
            politik, utan det beror på hemkommunens välvilja om barnet får
            vistas på skolan eller inte. Jag befarar att den kommunala ekonomin
            i många fall därför kommer att lägga hinder i vägen för barn med
            funktionshinder.
          </note>
          <note>
            I dag är kommunernas kostnad 175 000 kr per läsår. Nu råder det
            osäkerhet bland föräldrarna om kostnaden för boendet ska tillkomma
            utöver detta, eftersom regeringen eller en myndighet som regeringen
            utser kan ändra denna summa. Om så är fallet kommer förmodligen
            också dessa visstidsbesök att stoppas.
          </note>
          <note>
            Hade skolministern varit intresserad av att delta i en debatt
            om skolgång för barn med funktionshinder och därför stannat kvar
            i kammaren hade jag frågat henne om hon kan ge besked om avgifternas
            långsiktiga utformning.
          </note>
          <note>
            Vidare måste det redas ut vad som kommer att hända med Ekeskolan.
            De barn som redan är inskrivna ska ju få gå kvar. Vad händer med
            ekonomin när intagningen till specialskolan stoppas och verksamheten
            ska drivas vidare med ett minskande elevantal?
          </note>
          <note>
            Här har inga löften getts.
          </note>
          <note>
            Hade skolministern varit intresserad av att delta i en debatt
            om skola för barn med funktionshinder hade jag frågat henne om
            hon är beredd att lova att
          </note>
          <note>
            Ekeskolans barn får gå kvar hela sin skoltid, om de nu hunnit
            bli inskrivna.
          </note>
          <note>
            Herr talman! Varför ska barn med multifunktionshinder nekas rätten
            att gå i skolan läsårsvis med klasskamrater i en stabil skolmiljö,
            och hänvisas till visstidsvistelser? Återkommande byten av klasskamrater,
            som kommer och går efter kortare eller längre besök, är en källa
            till förvirring och oro. Detta blir i många fall störande, särskilt
            för elever med extra behov av trygghet.
          </note>
          <note>
            Många av de barn som regeringen och majoriteten tycker ska komma
            på visstidsbesök är autistiska. Hur kan någon tro att det är lämpligt
            att flytta ett autistiskt barn från hemkommunen till visstidsbesök
            på ett resurscentrum? Förslaget är olyckligt både för de elever
            som går kvar under specialskolans resterande avvecklingstid och
            för de elever som förväntas besöka skolan på "visstid".
          </note>
          <note>
            Mycket talar för detta: Ju svårare ett barns funktionshinder
            eller kombination av funktionshinder är, desto sämre klarar kommunerna
            i dag att möta barnens behov. Skulle kommunernas förmåga förbättras
            försvinner behovet av Ekeskolan eller andra specialskolor av sig
            självt. Det kommer att visa sig genom ett minskat söktryck. Men
            socialdemokraterna vågar inte låta barnen välja eller föräldrarna
            styra. Söktrycket ökar, men specialskolorna stängs likväl.
          </note>
          <note>
            290 kommuner kan inte nå samma kunskapsnivå som en specialskola.
          </note>
          <note>
            Utskottet menar, herr talman, att man står bakom
          </note>
          <note>
            "den viktiga handikappolitiska principen att barn med funktionshinder
            så långt möjligt skall erbjudas en anpassad utbildning i sin hemkommun
            och därmed ha rätt och möjlighet att bo hemma med sina föräldrar."
          </note>
          <note>
            Javisst! Men vad gör man om det inte är möjligt och om man därför
            behöver alternativ? Då blir det problem om alternativen har förtidsavvecklats.
          </note>
          <note>
            Många barn och många föräldrar vill inte ha det på det sättet.
            Man har prövat och misslyckats i hemkommunerna. De inser bättre
            än majoriteten att ett barn inte är integrerat bara för att det
            vistas i samma byggnad som andra barn om det inte accepteras och
            kan delta i lekar, socialt liv, undervisning eller fritidsaktiviteter.
            Hur integrerad är man om man är på väg ut med sin assistent och
            sin rullstol när de andra barnen är på väg in efter rasten?
          </note>
          <note>
            Det är häpnadsväckande, tycker jag, att regeringen tydligen anser
            att integrerad skolgång inte bara är en rättighet utan fastmer
            en skyldighet för barnen att uppfylla gentemot staten.
          </note>
          <note>
            Socialdemokraterna förstår inte innebörden av multifunktionshinder
            - t.ex. vad det innebär för förmågan att kommunicera. Man har
            konstaterat att döva anses ha ett eget språk och att de därför
            har rätt till en egen språkmiljö och till specialskolor. Men för
            blinda och multihandikappade barn finns det också ett eget språk
            - eget i bemärkelsen helt individuellt. Man använder ett teckenspråk
            i form av beröring, t.ex., som är alldeles individuellt för det
            enskilda barnet och för dem som jobbar med just det barnet. Det,
            om något, är en egen språkmiljö. Det är dessutom en språkmiljö
            som är oerhört svår att hitta i hemkommunernas skolor.
          </note>
          <note>
            Herr talman! Bättre möjligheter för lite äldre barns och ungdomars
            skolgång hör till den långa rad av löften som skolministern och
            majoriteten gav i debatten om Ekeskolan, men som inte har uppfyllts.
          </note>
          <note>
            Blinda och synskadade barn med multifunktionshinder saknar i
            dag, som en av ytterst få grupper i landet, bra möjligheter att
            studera vidare efter grundskolan.
          </note>
          <note>
            Ibland saknar de möjligheter att alls studera vidare.
          </note>
          <note>
            Mycket få av dessa ungdomar läser därför vidare.
          </note>
          <note>
            Men de har också, precis som alla andra barn och ungdomar, rätten
            att gå vidare i sin utbildning och utvecklas i egen takt, oavsett
            ålder.
          </note>
          <note>
            Därför bör Ekeskolan kompletteras med ett riksgymnasium för blinda
            och synskadade barn med multifunktionshinder. Alternativet är
            nämligen att ha det som i dag. För många barn väntar förtidspensionering
            direkt efter grundskolan. Det är inte ett värdigt förhållande.
            Likväl har socialdemokraterna inte accepterat tanken på ett riksgymnasium.
          </note>
          <note>
            Utskottet skriver i dagens betänkande att "det naturliga alternativet
            för dessa elever är den reguljära gymnasiesärskolan på hemorten
            eller inom samverkansområdet."
          </note>
          <note>
            Det stämmer knappast. Det visar verkligheten.
          </note>
          <note>
            Deras behov är ju precis de samma som för de yngre eleverna,
            som nu i många fall finns på Ekeskolan.
          </note>
          <note>
            Herr talman! Beslutet att avveckla specialskolan
          </note>
          <note>
            Ekeskolan måste rivas upp. Den ska kvarstå i enlighet med barns
            och föräldrars val och behov och därtill kompletteras med ett
            riksgymnasium för barn med dessa behov.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 6 §.)
          </note>
          <note>
            6 § Studiestöd
          </note>
          <note>
            Föredrogs utbildningsutskottets betänkande 2001/02:UbU2
          </note>
          <note>
            Utgiftsområde 15 Studiestöd (prop. 2001/02:1 delvis).
          </note>
          <note type="speaker">
            Anf. 111 PER BILL (m):
          </note>
          <note>
            Herr talman! Jag vill inleda med att yrka bifall till reservation
            4 under punkt 6. Naturligtvis står jag bakom de övriga reservationerna.
            Alla vet att vi inte har gott om tid i dag, och av det skälet
            tänkte jag hålla mig till cirka en minuts anförande.
          </note>
          <note>
            När man tittar på budgeten kan man vid första anblicken tro att
            moderaterna och socialdemokraterna har i stort sett samma politik
            när det gäller studiemedel. Detta är naturligtvis inte sant.
          </note>
          <note>
            Måndagen den 12 november hade jag och utbildningsministern en
            interpellationsdebatt där vi mycket tydligt visade på de skillnader
            som finns mellan våra idéer om hur studiemedlet ska se ut. Jag
            behöver inte upprepa det i dag. Det är bara att gå till protokollet
            från måndagen den 12 november.
          </note>
          <note>
            Jag tänkte i stället ägna min minut åt att säga att det är fantastiskt
            trevligt att vi äntligen får en bred studiesocial utredning -
            en utredning som kanske för första gången någonsin sätter studenten
            och inte systemen i centrum. Det är lite extra roligt att socialdemokraternas
            omsvängning till att vilja ha en sådan utredning kom samma dag
            - kanske t.o.m. samma timme - som vi satt i rikdagens utbildningsutskott
            och sammanträdde. Ibland tror man nästan på telepati. Men som
            naturvetare är jag djupt skeptisk till det.
          </note>
          <note type="speaker">
            Anf. 112 ERLING WÄLIVAARA (kd):
          </note>
          <note>
            Herr talman! Jag vill börja med att yrka bifall till reservation
            1 under punkt 5. Självklart står vi bakom samtliga reservationer
            som kristdemokraterna är med på.
          </note>
          <note>
            Kristdemokraterna har under flera års tid krävt att ett helhetsgrepp
            måste tas när det gäller studiefinansiering. Enligt vår mening
            måste studiefinansieringssystemet vara långsiktigt hållbart och
            överblickbart både för den enskilde studenten och för samhället.
          </note>
          <note>
            Det ska motverka social snedrekrytering och locka till studier.
            Ett annat viktigt krav är att systemet måste vara rättvist och
            inte innehålla fallgropar som motverkar studier eller innebär
            att studenterna helt plötsligt står utan studiemedel, exempelvis
            i vuxenstudier eller om de av en eller annan anledning överskrider
            tolvterminersregeln.
          </note>
          <note>
            Först-till-kvarn-systemet måste förpassas till papperskorgen.
            Därför har kristdemokraterna år efter år krävt en studiesocial
            utredning för att öka studenternas trygghet och rättssäkerhet.
            Nu äntligen har även socialdemokraterna vaknat och insett vikten
            av en sådan utredning. Socialdemokraternas omvändelse gläder oss,
            och det tackar vi för.
          </note>
          <note>
            En annan sak som vi under många år har tagit upp i våra motioner
            är att studiemedel borde utgå under tio månader. I april maj detta
            år kom det glädjande beskedet att regeringen också vill införa
            tio månaders studiemedel. Även det vill jag tacka för.
          </note>
          <note>
            Herr talman! Kristdemokraterna anser vidare att alla ungdomar
            i gymnasial utbildning, såväl de som går i gymnasiesärskola som
            de som går i den vanliga gymnasieskolan, ska omfattas av samma
            studiestödssystem och garanteras rätt till tre års gymnasiestudier
            som eleven får förlägga när hon eller han själv vill mellan 16
            och 25 års ålder. Med dagens system kan nämligen en särskoleelev
            i värsta fall få ca 25 000 kr mindre per år jämfört med den som
            går i den vanliga gymnasieskolan. Detta är diskriminerande och
            djupt orättvist.
          </note>
          <note>
            Kristdemokraterna har i olika sammanhang tagit upp frågan med
            utbildningsministern. Nu skriver utskottet i sitt ställningstagande
            att Utbildningsdepartementet håller på att ta fram direktiv till
            en utredning som ska se över frågan om studiestöd för elever i
            gymnasiesärskolan. Det vore glädjande om vi här i kammaren kunde
            få en försäkran om att en sådan utredning kommer, gärna också
            ett besked om när den kommer. I så fall vill jag säga tack en
            tredje gång.
          </note>
          <note>
            Avslutningsvis vill jag, herr talman, bara snabbt redogöra hur
            kristdemokraterna vill utforma studiestödssystemet. Vi vill se
            ett nytt heltäckande studiestödssystem med en ny struktur. För
            studerande på gymnasienivå föreslår vi en höjning av studiemedlen
            till 1 050 kr per månad under tio månader. För studerande mellan
            25 och 55 år som saknar grundskoleeller gymnasiekompetens föreslår
            vi ett skattefritt bidrag som motsvarar hundra procent av totalbeloppet
            i studiestödet, ca 7 500 kr, under den del av året som studier
            bedrivs.
          </note>
          <note>
            Den studerande ges därutöver möjlighet att komplettera med en
            lånedel på upp till 3 000 kr per månad. För studerande vid universitet
            och högskolor föreslår vi en höjning av bidragsdelen i ett första
            steg till 36 % av totalbeloppet. Vi föreslår också att det s.k.
            inkomsttaket avskaffas.
          </note>
          <note>
            Kristdemokraterna anser att principen att lån ska återbetalas
            ska gälla. Ett annat viktigt krav från oss är att en möjlighet
            till dispens från tolvterminersregeln införs. De tidigare dispensreglerna
            bör återinföras.
          </note>
          <note>
            För yrkesverksamma föreslår vi att studiefinansieringen ska ske
            genom speciella utbildningskonton.
          </note>
          <note>
            Till slut ska jag ta upp korttidsstudiestödet. Vi anser att det
            inte ska fördelas av LO, TCO och Sisus.
          </note>
          <note>
            Enligt vår mening är det fullkomligt oacceptabelt att låta facket
            fördela statliga medel eller skattebetalarnas pengar. Vi vill
            avskaffa stödet och i stället anslå
          </note>
          <note>
            20 miljoner kronor till fortsatt stöd för studier i mindre omfattning,
            som ska hanteras av CSN.
          </note>
          <note>
            För tids vinnande stannar jag här. Tack för ordet!
          </note>
          <note type="speaker">
            Anf. 113 SOFIA JONSSON (c):
          </note>
          <note>
            Herr talman! Studiemedelssystemet anses vara den största enskilda
            orsaken till den sociala snedrekryteringen. För att underlätta
            för människor att ta steget in i högre utbildning vill Centerpartiet
            reformera hela studiestödssystemet, eftersom vi ser att regeringens
            system inte är hållbart och inte löser de problem som finns i
            dag.
          </note>
          <note>
            Vårt förslag innebär lika delar bidrag och lika delar lån inom
            ramen för det oförändrade totalbeloppet, alltså en 50-50-princip.
            I förening med Centerpartiets skatteförslag och ett höjt fribelopp
            kommer det här att möjliggöra för stora grupper att minska sin
            lånebörda redan under studietiden. Därmed blir det också lättare
            för personer från studieovana hem att ta steget in i den högre
            utbildningen.
          </note>
          <note>
            Därmed, herr talman, vill jag yrka bifall till reservation 3
            under punkt 5 och slutligen säga att jag är väldigt glad åt att
            regeringen äntligen har vågat ta steget och insett studenternas
            studiesociala situation och ska införa en studiesocial utredning.
            Det krävdes några övertalningar och ett hårt arbete, men nu ska
            den komma under våren.
          </note>
          <note type="speaker">
            Anf. 114 ULF NILSSON (fp):
          </note>
          <note>
            Fru talman! Ett fungerande studiestöd är naturligtvis viktigt
            för att alla ska ha en chans att studera.
          </note>
          <note>
            Ekonomin ska inte hindra dem som har intresse och fallenhet för
            studier.
          </note>
          <note>
            Folkpartiet har i sin motion föreslagit en rad förändringar,
            en del omedelbara och en del på sikt. Vi vill omedelbart höja
            totalbeloppet med ca 2 000 kr om året. Utgifterna för studenter
            har ökat med datorinköp osv. Vi vill omedelbart ha en högre fribeloppsgräns,
            så att man kan arbeta utan att studiemedlen urholkas. På sikt
            ska den här begränsningen avskaffas helt. Det ska löna sig att
            arbeta även för studenter.
          </note>
          <note>
            Vi vill införa ett treterminssystem, så att studiemedel kan betalas
            ut under tolv månader, så att de som vill plugga intensivt ska
            slippa jaga sommarjobb.
          </note>
          <note>
            Vi vill ha ett flexibelt system med peng per poäng.
          </note>
          <note>
            Lyckas man dåligt ett år och kanske bara tar 5 poäng ska man
            ändå få lite studiestöd.
          </note>
          <note>
            Vi vill också ha generösare dispensmöjligheter.
          </note>
          <note>
            En sjuksköterska ska t.ex. ha möjlighet att, om han eller hon
            vill, utbilda sig till läkare. Vi vill också att servicen ska
            bli bättre på CSN. En viktig symbolisk men säkert också i praktiken
            bra åtgärd vore att införa omvända straffavgifter, så att CSN
            får betala ut straffavgifter när utbetalningen kommer för sent,
            vilket vi har fått alltför många exempel på att den gör.
          </note>
          <note>
            Dessa förslag finansierar vi bl.a. genom att göra ändringar i
            vuxenstudiestödssystemet, så att samma principer ska gälla lika
            för alla och att inte vissa grupper med hög a-kassa ska få extrapengar
            av staten.
          </note>
          <note>
            Däremot väntar vi med spänning på att regeringen äntligen ska
            komma med ett förslag om avdragsgillt sparande i kompetenskonton.
          </note>
          <note>
            Herr talman! Jag tror att detta var en kort sammanfattning av
            Folkpartiets politik, denna sena timme. Jag avslutar med att yrka
            bifall till Folkpartiets reservation 2 under punkt 5.
          </note>
          <note type="speaker">
            Anf. 115 GUNNAR GOUDE (mp):
          </note>
          <note>
            Herr talman! Miljöpartiet har som vision att införa studielön.
            Det skulle förbättra den ekonomiska situationen för de studerande.
            Det skulle också automatiskt leda till att de studerande fick
            tillgång till det socialförsäkringssystem som anställda i övrigt
            har tillgång till. Det är en vision som det skulle kosta väldigt
            mycket att genomföra. I väntan på att vi hamnar i ett läge där
            vi skulle kunna klara av det har vi alltså stött utvecklingen
            av studiemedelssystemet.
          </note>
          <note>
            Som ett resultat av vår samverkan med regeringen har det alltså
            kommit ett nytt studiemedelssystem där bidragsdelen är höjd. Det
            här för med sig ökade kostnader, och dessa finns i årets budget.
            Självfallet står
          </note>
          <note>
            Miljöpartiet också bakom budgetförslaget på den punkten.
          </note>
          <note>
            Vi ser naturligtvis också med glädje att det nu kommer en studiesocial
            utredning, vilket är den andra biten i det krav Miljöpartiet har
            ställt upprepade gånger under de senare åren.
          </note>
          <note>
            Jag vill inskränka mitt anförande till detta i denna sena timme.
            Jag står alltså bakom utskottets betänkande.
          </note>
          <note type="speaker">
            Anf. 116 JAN BJÖRKMAN (s):
          </note>
          <note>
            Herr talman! Kraven på kunskap och kompetens blir allt tydligare.
            Det har också fått sitt genomslag i utbildningsväsendet, inte
            minst under 1990-talet. Det märks t.ex. i gymnasieskolan, som
            har byggts ut, liksom i den eftergymnasiala utbildningen.
          </note>
          <note>
            Det som sker i studiestödsbudgeten är en spegling av utbildningspolitiken:
            Ökar satsningarna på högskole- eller vuxenutbildning ökar också
            behovet av studiestöd.
          </note>
          <note>
            Till de ändringar som hänger ihop med volymförändringar kommer
            också de förbättringar som har trätt i kraft i studiestödssystemet.
            Den 1 juli i år skedde en rad förbättringar. Bl.a. höjdes bidragsdelen
            i studiemedelssystemet, det s.k. fribeloppet, och studiebidraget
            blev pensionsgrundande. Vi har redan hört utbildningsministern
            beröra att det rör sig om drygt 4
          </note>
          <note>
            miljarder i ytterligare satsningar.
          </note>
          <note>
            Sammanlagt handlar satsningarna på studiestöd om 22 ½ miljard
            nästa år.
          </note>
          <note>
            Tittar vi bara kort på skillnaderna mellan samarbetspartiernas
            budget och de borgerligas budgetförslag, som har berörts delvis
            i inläggen hittills, kan vi se att den stora skillnaden, från
            min utgångspunkt, gäller synen på vuxenutbildningen. De borgerliga
            partierna gör här stora besparingar.
          </note>
          <note>
            I ärlighetens namn ska sägas att Kristdemokraterna inte står
            bakom besparingarna på vuxenutbildningen, och det är bra. Kristdemokraterna
            har en besparing på högskolesidan som hänger ihop med att man
            inte vill ge lika många möjlighet till högskolestudier vilket
            därmed också minskar behovet av studiestöd.
          </note>
          <note>
            Till sist vill jag bara nämna det faktum att regeringen nu tillsätter
            en studiesocial utredning, vilket också berördes här på förmiddagen.
            Genom denna utredning får vi möjlighet att belysa studenternas
            ekonomiska och sociala situation i förhållande till övriga förmånssystem,
            dvs. de som ligger utanför studiestödssystemet.
          </note>
          <note>
            Utbildningsutskottet har utöver den utredning som regeringen
            har tagit initiativ till också tagit initiativ till en översyn
            av studenthälsovården ur ett studiesocialt perspektiv. Båda dessa
            initiativ är viktiga underlag inför kommande ställningstaganden.
            Låt oss hoppas att vi i utbildningsutskottet kommer att bli lika
            överens om de åtgärder som ska vidtas när beslut så småningom
            ska fattas som vi nu är om välsignelsen med en översyn.
          </note>
          <note>
            Jag vill avsluta med att yrka bifall till förslaget till beslut
            i utbildningsutskottets betänkande och avslag på de reservationer
            som är fogade till betänkandet.
          </note>
          <note type="speaker">
            Anf. 117 KALLE LARSSON (v):
          </note>
          <note>
            Herr talman! Det har sagts förut, men det förtjänar att sägas
            igen: Hur studiestödssystemet är utformat är kanske den viktigaste
            enskilda faktorn för att bryta den sociala snedrekryteringen.
            Det är därför väldigt bra att vi nu trots allt har fått ett studiestödssystem
            som uppmuntrar dem som är äldre och saknar grundskole- och gymnasiestudier
            att studera och där bidragsdelen och fribeloppet kraftigt har
            höjts, i alla fall fribeloppet.
          </note>
          <note>
            Men för Vänsterpartiets del är detta inte tillräckligt. Vår principiella
            uppfattning är att studier i så stor utsträckning som det är rimligt
            ska likställas med arbete. Vi menar att det samhälle vi lever
            i ställer, och kommer i ökande grad i framtiden att ställa, ökade
            krav på att man varvar arbete och studier. Därför är det naturligt
            för oss att sträva efter att man ska kunna göra det i ständigt
            ökande utsträckning. Därför är det naturligt att arbeta för studielön.
          </note>
          <note>
            Herr talman! Jag hade kunnat ägna en stund åt de andra partiernas
            ställningstaganden. Man hade förstås kunnat ifrågasätta framför
            allt Moderaternas kraftiga minskningar av Kunskapslyftet. Man
            hade kunnat fråga Folkpartiet vilka domstolar som ska döma till
            indragna studiebidrag eller på vilket sätt "peng per poäng" skulle
            vara, som Ulf Nilsson sade tidigare, att stänga utbildningsfabriken
            och öppna den fria akademin.
          </note>
          <note>
            Visst finns det också frågor att ställa till Socialdemokraterna
            och till Miljöpartiet. När är ni beredda att gå vidare? Vilka
            kommande höjningar av nivåerna är ni beredda att gå med på och
            när? Jag nöjer mig i dag med att konstatera att vår målsättning
            om studielön ligger fast. Vi kommer att fortsätta att höja nivåerna
            i systemen.
          </note>
          <note>
            Herr talman! Vänsterpartiet har länge drivit frågan om tillsättandet
            av en studiesocial utredning. Vi föreslog så sent som förra året
            att en sådan utredning skulle tillsättas. Vi har nämligen mött
            många studenter och vuxenstuderande som befinner sig i komplicerade
            situationer, hängande mellan olika system.
          </note>
          <note>
            Jag sade i förra årets debatt: "Med tanke på att flera partier
            har motionerat i samma riktning under de senaste åren hyser vi
            fortfarande visst hopp om att tillräckligt många i kammaren inser
            det rimliga i vår reservation och gör den till riksdagens mening.
          </note>
          <note>
            Märkligare saker har trots allt hänt."
          </note>
          <note>
            Sedan tog det något år till, men det hände ändå.
          </note>
          <note>
            Även regeringen har tvingats inse att behovet av en studiesocial
            utredning är stort. Faktum är att utbildningsminister Östros kom
            till insikt under pågående utskottsmöte, fast han inte ens var
            på plats. Utskottet kunde då, kanske via telepati, "erfara", som
            det står i betänkandet, att det inom Regeringskansliet pågår ett
            arbete med att ta fram direktiv till en sådan utredning.
          </note>
          <note>
            Raljanser åsido är det förstås utmärkt att arbetet nu kan komma
            i gång, och gärna skyndsamt. Vi kommer från Vänsterpartiets sida
            att nära följa det arbetet. Min gissning är ändå att partiernas
            åsikter när det gäller utredningens resultat förmodligen kommer
            att skilja sig ganska kraftigt åt. Men låt oss se hur det blir
            med den saken. Det är gott att vi är överens om att den ska tillsättas
            - nu, slutligen. Sedan återstår förstås bara att också förändra
            verkligheten.
          </note>
          <note>
            Anf. 118 CARINA ADOLFSSON ELGES-
          </note>
          <note>
            TAM (s):
          </note>
          <note>
            Herr talman! Demokratin i Sverige är endast 80 år gammal. Den
            är något som vi måste vara rädda om och aldrig får ta för självklar.
            Demokratin måste varje dag erövras på nytt.
          </note>
          <note>
            Den viktigaste politiska frågan i en demokrati är utbildningen.
            Om inte människorna i landet har utbildning och kompetens för
            att kunna göra sig hörda och föra sin talan kan det uppstå olika
            våldsinslag som i sin tur kan föda nytt våld, när man inte vet
            något annat sätt att agera på.
          </note>
          <note>
            Här i kammaren har vi hela dagen debatterat och ska nu strax
            fatta beslut om utbildningen för våra barn och ungdomar i Sverige.
            Det handlar om framtiden och vägval för möjligheter till utbildning
            för dem som ska styra vår demokrati i framtiden.
          </note>
          <note>
            Herr talman! Jag tänkte uppehålla mig mycket kort vid motion
            Ub405, som handlar om studiebidragssystemet för ungdomar. Vi motionärer
            är naturligtvis glada för att vi fr.o.m. 2003 betalar ut studiebidrag
            till ungdomar mellan 16 och 19 år tio gånger per år. Men vi är
            inte nöjda.
          </note>
          <note>
            I Sverige har utbildningsprocessen förändrats så att nästan alla
            ungdomar i dag läser tre år på gymnasiet. Det är positivt att
            alltfler i dag har möjlighet till en bra utbildning. I dagens
            Sverige kan ungdomarna i regel inte försörja sig själva förrän
            vid 19 års ålder.
          </note>
          <note>
            Ett barn under 16 år får barnbidrag tolv månader om året. En
            ung person över 16 år får nu studiehjälp i nio månader. När dagens
            system byggdes upp såg det annorlunda ut i Sverige. En majoritet
            av ungdomarna gick då direkt ut i jobb.
          </note>
          <note>
            Vi motionärer har förståelse för utskottets skrivning att en
            ytterligare höjning av studiebidraget kräver mer underlag. Men,
            herr talman, för att öka förutsättningarna för de ungdomar som
            råkar vara födda i en familj med en inkomst som gör att det precis
            går runt och som kanske endast har studiebidraget att leva på
            är detta en nödvändig reform för framtiden och för att dessa ungdomar
            inte ska känna att de lever i ett klassamhälle.
          </note>
          <note>
            Det handlar om frihet, dvs. rätten att få utbildning.
          </note>
          <note>
            Det handlar om jämlikhet, att alla har rätt till utbildning.
            Då måste vi politiker skapa de förutsättningarna.
          </note>
          <note>
            Vi motionärer ser fram emot nästa års budgetarbete.
          </note>
          <note type="speaker">
            Anf. 119 INGEGERD SAARINEN (mp):
          </note>
          <note>
            Herr talman! Sverige är på väg att klyvas. Befolkningsminskningen
            fortsätter i småorter och på landsbygden, medan storstäderna och
            en del av studentorterna är på väg att kvävas av inflyttning och
            för stor folkmängd.
          </note>
          <note>
            En viktig orsak till befolkningsminskningen är att det blir för
            få människor i fertil ålder på landsbygden och i småstäderna.
            Detta beror också på att det finns för få intressanta jobb för
            ungdomar. Det behövs alltså företag som kan erbjuda intressanta
            jobb på landsbygden och i glesbygden.
          </note>
          <note>
            Det absolut viktigaste för att detta ska kunna ske är att företagen
            kan få tag i kapital så att de kan investera och att de kan få
            tag i kompetent arbetskraft som kan hjälpa dem med deras företag.
          </note>
          <note>
            Min motion om avskrivning av studielån som ett regionalpolitiskt
            medel tar fasta på detta. Det här är naturligtvis ingen lösning
            på det här problemet, utan det är en liten del av en lösning.
            I den regionalpolitiska utredningen har vi fått löfte om att en
            utredning ska göras som tar sikte på att undersöka den här frågan
            ur olika synvinklar, däremot inte just den synvinkeln att man
            ska kunna avskriva studielån på ett fördelaktigt sätt. Vi tycker
            att den här frågan i alla fall är värd en utredning. Eftersom
            problemet är väldigt stort och mycket allvarligt borde även den
            aspekten tas in, för den kan faktiskt spela en roll.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            UbU1 Utgiftsområde 16 Utbildning och universitetsforskning
          </note>
          <note>
            Punkt 1 (Införande av nationell skolpeng)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            Votering:
          </note>
          <note>
            200 för utskottet
          </note>
          <note>
            62 för res. 1
          </note>
          <note>
            9 avstod
          </note>
          <note>
            78 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 33 v, 34 kd, 14 c, 2 fp, 10 mp
          </note>
          <note>
            För res. 1: 61 m, 1 kd
          </note>
          <note>
            Avstod: 1 s, 8 fp
          </note>
          <note>
            Frånvarande: 23 s, 20 m, 10 v, 7 kd, 4 c, 6 fp, 6 mp,
          </note>
          <note>
            2 -
          </note>
          <note>
            Punkt 2 (Inrättande av kvalitetsinstitut inom skolan m.m.)
          </note>
          <note>
            1. utskottet
          </note>
          <note>
            2. res. 2 i motsvarande del (c)
          </note>
          <note>
            Votering:
          </note>
          <note>
            189 för utskottet
          </note>
          <note>
            15 för res. 2
          </note>
          <note>
            72 avstod
          </note>
          <note>
            73 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 36 kd, 10 mp
          </note>
          <note>
            För res. 2: 15 c
          </note>
          <note>
            Avstod: 62 m, 10 fp
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 6 mp,
          </note>
          <note>
            2 -
          </note>
          <note>
            Punkt 13 (Barnomsorgskonto)
          </note>
          <note>
            1. utskottet
          </note>
          <note>
            2. res. 7 i motsvarande del (m, kd, c, fp)
          </note>
          <note>
            Votering:
          </note>
          <note>
            153 för utskottet
          </note>
          <note>
            123 för res. 7
          </note>
          <note>
            73 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 10 mp
          </note>
          <note>
            För res. 7: 62 m, 36 kd, 15 c, 10 fp
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 6 mp,
          </note>
          <note>
            2 -
          </note>
          <note>
            Punkt 14 (Barnomsorgspeng)
          </note>
          <note>
            1. utskottet
          </note>
          <note>
            2. res. 3 i motsvarande del (fp)
          </note>
          <note>
            Votering:
          </note>
          <note>
            265 för utskottet
          </note>
          <note>
            10 för res. 3
          </note>
          <note>
            1 avstod
          </note>
          <note>
            73 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 62 m, 34 v, 35 kd, 15 c, 10 mp
          </note>
          <note>
            För res. 3: 10 fp
          </note>
          <note>
            Avstod: 1 kd
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 6 mp,
          </note>
          <note>
            2 -
          </note>
          <note>
            Yvonne Andersson (kd) anmälde att hon avsett att rösta ja men
            markerats ha avstått från att rösta.
          </note>
          <note>
            Punkt 19 (Principer för utbyggnad av högskoleutbildningen)
          </note>
          <note>
            1. utskottet
          </note>
          <note>
            2. res. 4 i motsvarande del (kd)
          </note>
          <note>
            Votering:
          </note>
          <note>
            179 för utskottet
          </note>
          <note>
            36 för res. 4
          </note>
          <note>
            62 avstod
          </note>
          <note>
            72 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 15 c, 10 fp, 11 mp
          </note>
          <note>
            För res. 4: 36 kd
          </note>
          <note>
            Avstod: 62 m
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 5 mp,
          </note>
          <note>
            2 -
          </note>
          <note>
            Punkt 21 (Principer för medelstilldelning till de fristående
            teologiska högskolorna i Stockholm, Uppsala och Örebro)
          </note>
          <note>
            1. utskottet
          </note>
          <note>
            2. res. 7 i motsvarande del (m, kd, c, fp)
          </note>
          <note>
            Votering:
          </note>
          <note>
            153 för utskottet
          </note>
          <note>
            122 för res. 7
          </note>
          <note>
            74 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 108 s, 34 v, 11 mp
          </note>
          <note>
            För res. 7: 61 m, 36 kd, 15 c, 10 fp
          </note>
          <note>
            Frånvarande: 23 s, 20 m, 9 v, 6 kd, 3 c, 6 fp, 5 mp,
          </note>
          <note>
            2 -
          </note>
          <note>
            Punkt 22 (Framtida medelstilldelning till forskning och forskarutbildning)
          </note>
          <note>
            1. utskottet
          </note>
          <note>
            2. res. 3 i motsvarande del (fp)
          </note>
          <note>
            Votering:
          </note>
          <note>
            170 för utskottet
          </note>
          <note>
            11 för res. 3
          </note>
          <note>
            95 avstod
          </note>
          <note>
            73 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 1 kd, 15 c, 11 mp
          </note>
          <note>
            För res. 3: 1 kd, 10 fp
          </note>
          <note>
            Avstod: 62 m, 33 kd
          </note>
          <note>
            Frånvarande: 22 s, 19 m, 9 v, 7 kd, 3 c, 6 fp, 5 mp,
          </note>
          <note>
            2 -
          </note>
          <note>
            Mikael Oscarsson (kd) anmälde att han avsett att avstå från att
            rösta men markerats ha röstat nej.
          </note>
          <note>
            Punkt 64 (Riktlinjer för god forskningssed och upprätthållande
            av forskningens trovärdighet vad gäller gränsdragningen mellan
            partipolitik och forskning)
          </note>
          <note>
            1. utskottet
          </note>
          <note>
            2. res. 9 i motsvarande del (v)
          </note>
          <note>
            Votering:
          </note>
          <note>
            243 för utskottet
          </note>
          <note>
            34 för res. 9
          </note>
          <note>
            72 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 62 m, 36 kd, 15 c, 10 fp, 11 mp
          </note>
          <note>
            För res. 9: 34 v
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 5 mp,
          </note>
          <note>
            2 -
          </note>
          <note>
            Punkt 65 (Kommissioner eller myndigheter med inriktning på forskning)
          </note>
          <note>
            1. utskottet
          </note>
          <note>
            2. res. 9 i motsvarande del (v)
          </note>
          <note>
            Votering:
          </note>
          <note>
            243 för utskottet
          </note>
          <note>
            34 för res. 9
          </note>
          <note>
            72 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 62 m, 36 kd, 15 c, 10 fp, 11 mp
          </note>
          <note>
            För res. 9: 34 v
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 5 mp,
          </note>
          <note>
            2 -
          </note>
          <note>
            Punkt 66 (Forskningssamarbetet inom EU)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. utskottets förslag till beslut med den ändring däri som föranleddes
            av bifall till mot. UbU457 (mp)
          </note>
          <note>
            Votering:
          </note>
          <note>
            204 för utskottet
          </note>
          <note>
            12 för mot.
          </note>
          <note>
            62 avstod
          </note>
          <note>
            71 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 36 kd, 15 c, 10 fp
          </note>
          <note>
            För mot.: 12 mp
          </note>
          <note>
            Avstod: 62 m
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 4 mp,
          </note>
          <note>
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU4 Högskolan
          </note>
          <note>
            Punkt 1 (Lagreglering av universitets och högskolors ansvar för
            rekrytering)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            Votering:
          </note>
          <note>
            216 för utskottet
          </note>
          <note>
            62 för res. 1
          </note>
          <note>
            71 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 36 kd, 15 c, 10 fp, 12 mp
          </note>
          <note>
            För res. 1: 62 m
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 4 mp,
          </note>
          <note>
            2 -
          </note>
          <note>
            Punkt 5 (Riktlinjer för behörighet och urval)
          </note>
          <note>
            1. utskottet
          </note>
          <note>
            3. res. 3 i motsvarande del (fp)
          </note>
          <note>
            Votering:
          </note>
          <note>
            158 för utskottet
          </note>
          <note>
            10 för res. 3
          </note>
          <note>
            110 avstod
          </note>
          <note>
            71 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 2 kd, 1 c, 12 mp
          </note>
          <note>
            För res. 3: 10 fp
          </note>
          <note>
            Avstod: 62 m, 34 kd, 14 c
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 4 mp,
          </note>
          <note>
            2 -
          </note>
          <note>
            Punkt 14 (Distansutbildning)
          </note>
          <note>
            1. utskottet
          </note>
          <note>
            2. res. 2 i motsvarande del (c)
          </note>
          <note>
            Votering:
          </note>
          <note>
            252 för utskottet
          </note>
          <note>
            15 för res. 2
          </note>
          <note>
            10 avstod
          </note>
          <note>
            72 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 61 m, 34 v, 36 kd, 12 mp
          </note>
          <note>
            För res. 2: 15 c
          </note>
          <note>
            Avstod: 10 fp
          </note>
          <note>
            Frånvarande: 22 s, 20 m, 9 v, 6 kd, 3 c, 6 fp, 4 mp,
          </note>
          <note>
            2 -
          </note>
          <note>
            Punkt 16 (Högskolans styrning)
          </note>
          <note>
            1. utskottet
          </note>
          <note>
            2. res. 4 i motsvarande del (kd)
          </note>
          <note>
            Votering:
          </note>
          <note>
            170 för utskottet
          </note>
          <note>
            35 för res. 4
          </note>
          <note>
            72 avstod
          </note>
          <note>
            72 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 15 c, 12 mp
          </note>
          <note>
            För res. 4: 35 kd
          </note>
          <note>
            Avstod: 62 m, 10 fp
          </note>
          <note>
            Frånvarande: 22 s, 19 m, 9 v, 7 kd, 3 c, 6 fp, 4 mp,
          </note>
          <note>
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU5 Likabehandling av studenter i högskolan
          </note>
          <note>
            Punkt 1 (Samordnad lagstiftning mot diskriminering, m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            216 för utskottet
          </note>
          <note>
            62 för res. 1
          </note>
          <note>
            71 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 36 kd, 15 c, 10 fp, 12 mp
          </note>
          <note>
            För res. 1: 62 m
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 4 mp,
          </note>
          <note>
            2 -
          </note>
          <note>
            Punkt 2 (Utvidgad definition av begreppet studenter i högskolan)
          </note>
          <note>
            1. utskottet
          </note>
          <note>
            2. res. 2 i motsvarande del (kd)
          </note>
          <note>
            Votering:
          </note>
          <note>
            242 för utskottet
          </note>
          <note>
            36 för res. 2
          </note>
          <note>
            71 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 62 m, 34 v, 15 c, 10 fp, 12 mp
          </note>
          <note>
            För res. 2: 36 kd
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 4 mp,
          </note>
          <note>
            2 -
          </note>
          <note>
            Punkterna 3-8
          </note>
          <note>
            Kammaren biföll utskottets förslag.
          </note>
          <note>
            UbU2 Utgiftsområde 15 Studiestöd
          </note>
          <note>
            Punkt 5 (Grunddragen i studiemedelssystemet)
          </note>
          <note>
            1. utskottet
          </note>
          <note>
            2. res. 1 i motsvarande del (kd)
          </note>
          <note>
            3. res. 3 (c)
          </note>
          <note>
            4. res. 2 i motsvarande del (fp)
          </note>
          <note>
            Förberedande votering 1:
          </note>
          <note>
            Kammaren biträdde res. 3 genom uppresning.
          </note>
          <note>
            Förberedande votering 2:
          </note>
          <note>
            40 för res. 1
          </note>
          <note>
            15 för res. 3
          </note>
          <note>
            223 avstod
          </note>
          <note>
            71 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            217 för utskottet
          </note>
          <note>
            36 för res. 1
          </note>
          <note>
            25 avstod
          </note>
          <note>
            71 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 62 m, 34 v, 12 mp
          </note>
          <note>
            För res. 1: 36 kd
          </note>
          <note>
            Avstod: 15 c, 10 fp
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 4 mp,
          </note>
          <note>
            2 -
          </note>
          <note>
            Punkt 6 (Avskaffande av inkomstprövningen vid beviljande av studiemedel)
          </note>
          <note>
            1. utskottet
          </note>
          <note>
            2. res. 4 (m, kd, fp)
          </note>
          <note>
            Votering:
          </note>
          <note>
            169 för utskottet
          </note>
          <note>
            108 för res. 4
          </note>
          <note>
            1 avstod
          </note>
          <note>
            71 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 34 v, 15 c, 11 mp
          </note>
          <note>
            För res. 4: 62 m, 36 kd, 10 fp
          </note>
          <note>
            Avstod: 1 mp
          </note>
          <note>
            Frånvarande: 22 s, 19 m, 9 v, 6 kd, 3 c, 6 fp, 4 mp,
          </note>
          <note>
            2 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2001/02:56 Energimarknader i
            utveckling - bättre regler och tillsyn
          </note>
          <note>
            2001/02:N47 av Per Westerberg m.fl. (m)
          </note>
          <note>
            2001/02:N48 av Inger Strömbom m.fl. (kd)
          </note>
          <note>
            2001/02:N49 av Eva Flyborg m.fl. (fp)
          </note>
          <note>
            Näringsutskottets betänkanden
          </note>
          <note>
            2001/02:NU7 Förvärv av aktier i Assi Domän AB
          </note>
          <note>
            2001/02:NU1 Utgiftsområde 24 Näringsliv
          </note>
          <note>
            2001/02:NU8 Försäljning av Svenska Lagerhusaktiebolaget
          </note>
          <note>
            2001/02:NU3 Utgiftsområde 21 Energi
          </note>
          <note>
            2001/02:NU6 Lag om energieffektivitetskrav för förkopplingsdon
            till lysrör
          </note>
          <note>
            Arbetsmarknadsutskottets betänkande
          </note>
          <note>
            2001/02:AU1 Utgiftsområdena 13 Arbetsmarknad och 14 Arbetsliv
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 7 december
          </note>
          <note>
            2001/02:133 av Siw Persson (-) till justitieminister
          </note>
          <note>
            Thomas Bodström
          </note>
          <note>
            Rättssäkerheten i Sverige
          </note>
          <note>
            2001/02:134 av Marianne Samuelsson (mp) till statsminister Göran
            Persson
          </note>
          <note>
            Barnens hälsa
          </note>
          <note>
            2001/02:135 av Cecilia Magnusson (m) till statsrådet
          </note>
          <note>
            Ingela Thalén
          </note>
          <note>
            Vårdbidrag för funktionshindrade barn
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 11 december.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 7 december
          </note>
          <note>
            2001/02:376 av andre vice talman Eva Zetterberg (v)
          </note>
          <note>
            till utrikesminister Anna Lindh
          </note>
          <note>
            Bistånd och avväpning i Afghanistan
          </note>
          <note>
            2001/02:377 av Jan Erik Ågren (kd) till utrikesminister Anna
            Lindh
          </note>
          <note>
            Kristna i Indonesien
          </note>
          <note>
            2001/02:378 av Magda Ayoub (kd) till utrikesminister Anna Lindh
          </note>
          <note>
            Palestinier från Saudiarabien
          </note>
          <note>
            2001/02:379 av Ola Karlsson (m) till näringsminister
          </note>
          <note>
            Björn Rosengren
          </note>
          <note>
            Väganläggningar
          </note>
          <note>
            2001/02:380 av Jeppe Johnsson (m) till jordbruksminister Margareta
            Winberg
          </note>
          <note>
            Pälsfarmare
          </note>
          <note>
            2001/02:381 av Kenneth Lantz (kd) till statsrådet
          </note>
          <note>
            Mona Sahlin
          </note>
          <note>
            Exit Skåne
          </note>
          <note>
            2001/02:382 av Viviann Gerdin (c) till statsrådet
          </note>
          <note>
            Lars-Erik Lövdén
          </note>
          <note>
            Ersättningsmedel för vägskador
          </note>
          <note>
            2001/02:383 av Gunilla Tjernberg (kd) till kulturminister Marita
            Ulvskog
          </note>
          <note>
            Utvärdering av arkitekturåret
          </note>
          <note>
            2001/02:384 av Åke Sandström (c) till socialminister
          </note>
          <note>
            Lars Engqvist
          </note>
          <note>
            Maxtaxan för äldre
          </note>
          <note>
            2001/02:385 av Åke Sandström (c) till jordbruksminister Margareta
            Winberg
          </note>
          <note>
            Jordbruksverket och utbetalningen av ersättningar
          </note>
          <note>
            2001/02:386 av Marianne Andersson (c) till utrikesminister Anna
            Lindh
          </note>
          <note>
            Folkmordet i Kambodja
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 11 december.
          </note>
          <note>
            10 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 7 december
          </note>
          <note>
            2001/02:239 av Inger Lundberg (s) till utrikesminister Anna Lindh
          </note>
          <note>
            Ideella bidrag till somalier
          </note>
          <note>
            Svaret redovisas i bilaga som fogas till riksdagens snabbprotokoll
            tisdagen den 11 december.
          </note>
          <note>
            11 § Kammaren åtskildes kl. 16.51.
          </note>
          <note>
            Förhandlingarna leddes av talmannen från sammanträdets början
            t.o.m. 5 §
          </note>
          <note>
            anf. 20 (delvis), av förste vice talmannen därefter t.o.m. anf.
            69 (delvis), av andre vice talmannen därefter t.o.m. anf. 90 (delvis)
            och av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
