<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--74</head>
          <docDate when="2002-02-22">2002-02-22</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------
          </note>
          <note>
            1 § Aktuell debatt: Situationen inom den svenska äldreomsorgen
          </note>
          <note type="speaker">
            Anf. 1 LOTTA N HEDSTRÖM (mp):
          </note>
          <note>
            Fru talman! Ledamöter! Bästa åhörare och tittare!
          </note>
          <note>
            Dan Millman säger följande: Om du tappar kontakten med ditt hjärtas
            visdom är allting annat förgäves. Om du känner kärlek, däremot,
            är ingenting annat nödvändigt.
          </note>
          <note>
            Vi i Miljöpartiet har önskat debatten i dag av särskilda skäl,
            men också med hopp om särskilda begränsningar. Vi hoppas nämligen
            att de folkvalda ledamöterna här ser och upplever vilket stort
            gemensamt åtagande vi i dag har när det gäller att lägga grund
            för en god äldrevård och äldreomsorg som ska möta kommande generationer.
          </note>
          <note>
            Vi önskar att betoningen i dag ska ligga på just omsorgstänkandet
            och på kvaliteten - inte t.ex. på hur vi ska ta fram ett nytt
            pensionssystem, som denna gång borde utformas långsiktigt och
            hållbart på riktigt. Inte heller vill vi att vi pratar ädelreform,
            taxor eller avgifter, och absolut ingenting skulle jag vilja höra
            sägas om driftsformer eller vilken typ av huvudman som är bäst
            för omsorgen. De positionerna kan både vi och våra åhörare utantill
            vid det här laget.
          </note>
          <note>
            Jag vill helst inte heller höra någonting om fastighetsskatt,
            t.ex.
          </note>
          <note>
            För att perioden i svensk historia då svordomar, övergrepp, vanvård
            och misskötsel av våra gamla aldrig ens ska tillåtas bli en period
            vill jag veta vad regeringen och politikerkollegerna har för kreativa
            idéer om vad vi tillsammans i riksdagen ska kunna göra för att
            komma till rätta med problemen. Vad har ni att säga om etiken,
            bemötandet, människosynen, inlevelsen, självbestämmandet och värdigheten
            -
          </note>
          <note>
            ytterst om det samhällsklimat som varje människa har ansvar för?
            Aldrig mer ska vi behöva höra bandinspelningar på nyheterna som
            får både oss och änglarna att gråta.
          </note>
          <note>
            Hur mycket närmare kärlek och verklig omsorg kan vi komma med
            handfast politik och med det som är bortanför politiken? Nu är
            det dags för verklig omsorg och verklig varsamhet.
          </note>
          <note>
            Anf. 2 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Fru Ewers är 94 år. Förra året flyttade hon in i
            det nya äldreboendet i Landskrona. Du ska bara veta hur bra jag
            har fått det - hjälp med allt jag behöver och kär personal - sade
            hon när jag besökte äldreboendet för några dagar sedan. Hon fortsatte:
          </note>
          <note>
            Men det bästa av allt är min lägenhet. Så visade hon stolt den
            personligt och vackert inredda lägenheten med fönster ut mot trädgården.
          </note>
          <note>
            Samma stämning mötte jag dagen efter när jag besökte äldreboendet
            Trevnaden i Malmö. Det var vårdtagare som berättade om åldrandets
            bekymmer och ängslan, men också om vänligt bemötande och trivsel.
            En kvinna visade också där stolt sin lägenhet och pekade på väggen.
            Tavlan där, sade hon, är
          </note>
          <note>
            Grindslanten. Jag vill ha den där för att visa hur det var förr.
            Då var det de starka som tog för sig.
          </note>
          <note>
            Jag mötte personal som berättade om det tunga och svåra uppdraget,
            men också om hur de numera själva bestämmer över arbetstiden och
            för dialog om hur vården ska förbättras. Jag mötte anhöriga som
            berättade om sin ängslan och om behovet av aktiva kontakter med
            personalen, men också om att de faktiskt trodde att föräldrarna
            kände trygghet i det nya boendet.
          </note>
          <note>
            Detta är den ljusa sidan av äldreomsorgen. Vi vet att den gäller
            för stora delar av vården. En lång rad kvalitetsmätningar och
            intervjuundersökningar visar att de allra flesta vårdtagare och
            anhöriga är mycket nöjda. Vi vet att personalen inom äldreomsorgen
            gör ett fantastiskt arbete, som alltför sällan uppmärksammas.
          </note>
          <note>
            Men det finns också en annan, mörkare sida. Den handlar om äldre
            som möts med respektlöshet och inte får den vård de har rätt till.
            Den handlar om uppenbara fall av vanvård. Den handlar också om
            anhöriga som oroar sig över vården och som känner att ingen lyssnar
            på dem. Den handlar om personal som känner otrygghet och stress
            och en rädsla för att tappa tålamodet.
          </note>
          <note>
            Med utgångspunkt från principen om nolltolerans
          </note>
          <note>
            - vi accepterar inte ett enda fall av vanvård - har vi under
            de senaste åren byggt upp ett system för kvlitetssäkring. Det
            förutsätter att kommunerna arbetar med kvalitetsutveckling och
            förbättrar rutinerna. Det förutsätter kompetensutveckling, förbättring
            av arbetsförhållandena för personalen och dialog med alla berörda.
          </note>
          <note>
            Kvalitetssäkringen bygger numera också på en skyldighet för all
            personal att anmäla alla eventuella missförhållanden. Den kräver
            en kompetent och omfattande tillsyn.
          </note>
          <note>
            Under de senaste åren har antalet anmälningar ökat. På ett sätt
            är det glädjande. Många har befarat att den nya lagen inte skulle
            fungera och att anställda, men också vårdtagare och anhöriga,
            skulle vara rädda för att påpeka brister.
          </note>
          <note>
            Det ökande antalet anmälningar kan i varje fall i medierna tas
            till intäkt för att kvaliteten försämras, men det handlar i själva
            verket om att alltfler vågar och vill påpeka bristerna. Även om
            vi ibland kan beklaga den något förenklade medierapporteringen
            bör vi inse att vi aldrig kan komma till rätta med problemen genom
            tystnad. Det är bara med offentlig debatt och rejäl uppmärksamhet
            som vi kan skapa förbättringar.
          </note>
          <note>
            Ta Polhemsgården i Solna som exempel. Polhemsgården, som drevs
            av ett privat vårdföretag, blev något av en symbol för misslyckanden
            i äldreomsorgen. Det var där Sarah Wägnert arbetade när hon anmälde
            vanvården. Det var också Sarah som fick ge namn åt den nya lagen.
          </note>
          <note>
            Men Polhemsgården kan också bli en symbol för hur man kan vända
            utvecklingen och hur man kan se anmälningar om brister som en
            utmaning att gemensamt skapa något nytt och bättre.
          </note>
          <note>
            Jag besökte Polhemsgården i höstas. Verksamheten drivs nu av
            kommunen. Personalen och ledningen, som kommunen samarbetar med
            ett privat företag kring, pekar nu på hur man systematiskt arbetar
            med förbättrade rutiner, utveckling av personalen, förbättrade
            kontakter med sjukvården och dialog med anhöriga. Så sade de:
            Nu har vi ett mål. Polhemsgården ska bli det bästa äldreboendet
            i Sverige.
          </note>
          <note>
            Att garantera alla en god äldreomsorg är en av våra stora politiska
            utmaningar. Det är ett arbete som omfattar såväl de äldre själva
            som personalen och de anhöriga. Det omfattar de äldre för att
            de ska ha rätt till en vård och omsorg i trygghet och värdighet.
            Det omfattar personalen för att den ska ha rätt till goda arbetsförhållanden
            och utvecklingsmöjligheter i arbetet. Det omfattar de anhöriga
            för att de ska känna trygghet och veta att deras nära har det
            bra.
          </note>
          <note>
            För detta krävs resurser, personal med rätt kunskaper, en effektiv
            tillsyn från samhällets sida och ett ökat samarbete med brukar-
            och anhörigorganisationerna.
          </note>
          <note>
            För det första är resursfrågan avgörande. Vi ska gemensamt ta
            ansvar för tryggheten på äldre dagar.
          </note>
          <note>
            Äldreomsorgen är en samhällelig angelägenhet och ska vara ett
            kommunalt ansvar. Medborgarna måste kunna förlita sig på att samhället
            klarar att erbjuda en god äldreomsorg och att detta ska gälla
            för alla. Det är behovet och inte den enskildes ekonomiska villkor
            som ska vara avgörande. Detta är grundläggande i min syn på äldreomsorgen.
          </note>
          <note>
            Under senare år har stora resurser tillförts äldreomsorgen. Det
            har skett genom ökade generella statsbidrag och särskilda satsningar.
            Genom den nationella handlingsplanen för äldrepolitiken avsattes
            resurser till fortbildning av arbetsledare och utveckling av anhörigstöd.
            Inom ramen för den nationella handlingsplanen för utveckling av
            hälso- och sjukvården tillförs kommunerna under de närmaste åren
          </note>
          <note>
            2,7 miljarder kronor för att förstärka sjukvårdsinsatserna i
            äldreomsorgen. Regeringen föreslår nu också att ytterligare nästan
            3 miljarder kronor ska gå till kommunerna för att de ska kunna
            anställa mer personal. Det är viktigt om man vill skapa trygghet
            i äldreomsorgen. Men i framtiden kommer det att krävas ytterligare
            resurser för att man långsiktigt ska kunna trygga äldreomsorgen.
          </note>
          <note>
            För det andra är tillgången till personal en förutsättning för
            att det ska gå att skapa en god äldreomsorg. Det gäller att kunna
            rekrytera personal, att personalen stannar kvar och att arbete
            inom äldreomsorgen ses som ett attraktivt yrkesval. Det handlar
            också om att de anställda inom äldreomsorgen har den utbildning
            som behövs.
          </note>
          <note>
            Ofta talas det om att det är kris i äldreomsorgen, om stora nedskärningar
            och om personalflykt. Den bilden är inte riktigt sann. I dag arbetar
            ca 300 000
          </note>
          <note>
            människor inom äldreomsorgen. Mellan år 1995 och
          </note>
          <note>
            2000 ökade antalet anställda, med 29 000 årsarbeten, inom den
            kommunala äldreomsorgen. Inom många kommuner pågår ett ambitiöst
            arbete med rekryteringsfrågorna. Satsningar görs också på vidareutbildning
            av personalen. Men personalsituationen är likväl bekymmersam,
            och det har att göra med de totala resurserna. Låga löner för
            ett krävande arbete gör att för få ungdomar söker sig till gymnasieskolans
            vårdoch omsorgsprogram. Oregelbundna arbetstider, svårigheter
            att få heltidstjänster och brist på inflytande över sin arbetssituation
            är andra orsaker till att många hellre väljer att arbeta inom
            andra yrken.
          </note>
          <note>
            Jag ser mycket allvarligt på detta. Därför har jag bjudit in
            de fackliga organisationerna för att i nästa vecka lyssna till
            deras synpunkter på hur rekryteringsfrågorna ska kunna lösas.
            Vi ska då särskilt diskutera svårigheterna att anställa utbildad
            personal.
          </note>
          <note>
            Jag är medveten om att det i första hand är kommunerna som har
            arbetsgivaransvaret, men jag tycker att det är viktigt att vi
            diskuterar på vilket sätt staten kan ge ökat stöd till kommunerna.
          </note>
          <note>
            För det tredje krävs det en effektiv tillsyn för att man ska
            kunna garantera kvalitet och trygghet i äldreomsorgen. Med den
            nya socialtjänstlagen har länsstyrelsernas möjlighet att utöva
            tillsyn utökats. Länsstyrelserna har också fått mer resurser.
            Socialstyrelsen arbetar för att utveckla tillsynen. Den kunskap
            som kommer fram i länsstyrelsernas tillsynsverksamhet måste i
            större utsträckning föras ut och användas i metodutvecklingen
            inom verksamheterna. Kunskapen om lex Sarah behöver spridas.
          </note>
          <note>
            Utöver den lagstiftning som nu gäller och det utvecklingsarbete
            inom tillsynen som pågår anser jag att den enskildes ställning
            behöver stärkas även på andra sätt. Att förbättra systemet för
            hur klagomål och synpunkter på t.ex. bemötandet hanteras är ett
            ytterligare steg för att skapa en god äldreomsorg.
          </note>
          <note>
            För det fjärde vill jag ta upp de anhörigas berättigade krav
            på äldreomsorgen. De har all rätt att förvänta sig att de som
            står dem nära får en god omvårdnad. Jag har full förståelse för
            den oro som anhöriga känner när de hör talas om missförhållanden.
            Vi behöver ta till vara den kunskap och det engagemang som finns
            hos anhörigorganisationerna. Jag är glad över att kunna berätta
            att regeringen nu har fattat beslut om att tillsätta en särskild
            arbetsgrupp som ska kartlägga förhållandena i samhället för personer
            med demenssjukdom och deras anhöriga. Arbetet ska ske i samverkan
            med sakkunniga på socialtjänstens område och på hälso- och sjukvårdsområdet
            och med representanter för de anhöriga. Till arbetsgruppen ska
            också knytas forskare på området.
          </note>
          <note>
            Fru talman! I denna debatt är de borgerliga partierna skyldiga
            att svara på en enkel fråga. De vill ju alla sänka skatterna med
            många miljarder. Längst går
          </note>
          <note>
            Moderaterna som vill sänka skatten i år med 42 miljarder, nästa
            år med 63 miljarder och 2004 med 80
          </note>
          <note>
            miljarder kronor. Den offentliga sektorn, som ska finansiera
            framtidens äldrevård, ska alltså få kraftigt minskade resurser.
            Den enkla frågan är: Kan vi få bättre äldreomsorg med färre anställda?
          </note>
          <note type="speaker">
            Anf. 3 LOTTA N HEDSTRÖM (mp):
          </note>
          <note>
            Fru talman! Jag efterlyste i inledningen våra mest kreativa idéer.
            Under mina tio minuter vill jag därför dela med mig av de fem
            saker som vi gröna tycker är mest angelägna och verkningsfulla,
            fler finns förvisso.
          </note>
          <note>
            Det första som måste åtgärdas och som socialministern också tog
            upp gäller hur yrket att vårda gamla ska bli mer attraktivt och
            få en högre status. Engagemanget och motivationen att göra ett
            bra arbete står i direkt proportion till om man själv och omvärlden
            anser att det man gör är fint och viktigt. Hur kan det konsekvent
            få vara så i vårt samhälle att de arbetsuppgifter som har att
            göra med teknik, datorer och maskiner alltid är bättre betalda
            än människovårdande yrken? Värdesätter vi maskiner mer än människor?
          </note>
          <note>
            Då är det vår civilisations största misstag.
          </note>
          <note>
            Människan är vår värdefullaste resurs, och de gamla är våra läromästare
            och våra mentorer, eller skulle vara det om de fick chansen och
            om vi insåg vad de har att ge. "Humankapital" säger man när man
            ser varje människa som en resurs även om människan råkar vara
            hjälpbehövande i något avseende. Humankapitalet värdesätts när
            man inser att personalen är den avgörande succéfaktorn i varje
            verksamhet. Attityder och synsätt, enligt detta, påverkar man
            genom opinionsbildning och medvetandegörande. Det är ett ganska
            tålamodskrävande och långsamt arbete.
          </note>
          <note>
            Lönesättning är däremot någonting konkret. Nu vill inte vi lägga
            oss i löneförhandlingar, så jag ska bara ta tillfället i akt att
            peka på vad ett vårdbiträde i öppen vård tjänar i genomsnitt per
            månad: 14 800 kr.
          </note>
          <note>
            Det blir ca 9 000 netto att leva på.
          </note>
          <note>
            Percy, ni vet, ska klara sig på lika mycket som två
          </note>
          <note>
            JAS-plan kostar, nära 1 miljard, under sitt stilla pensionärsliv.
            Jag hoppas att han kan köpa sig bra vård och få en välbetald och
            motiverad personal för den slanten. Annars kunde ju hans pensionsbonus
            och
          </note>
          <note>
            JAS-miljarderna ha kunnat användas till just en anständig bemanning
            i vården och omsorgen. Det är någonting för nästa regering att
            tänka på.
          </note>
          <note>
            Den gamla människa som kanske har fostrat fem barn och inte har
            någon ATP har inte Percys valfrihet, utan hon måste lita på samhällets
            vård. Frågan om mer medinflytande på en arbetsplats inom äldreomsorgen
            är också någonting konkret som vi kan ta tag i, liksom frågan
            om hur stort engagemang ledningen och särskilt mellancheferna
            inom äldreomsorgen har.
          </note>
          <note>
            Om jag får vara med och styra hur mitt arbete ska utföras, vilka
            metoder som ska användas och bestämma vilka organisationsmodeller
            vi ska använda oss av ökar nämligen min motivation och min självrespekt
            som anställd avsevärt. Då kan jag respektera andra bättre. Att
            som anställd inte tas i anspråk fullt ut är lika förgörande som
            för en gammal människa att bli behandlad som ett kolli.
          </note>
          <note>
            Vårdyrkena blir mer attraktiva om det finns bra handledning,
            om det finns ett tydligt medinflytande, om man arbetar i självstyrande
            grupper, om schemaläggningen är en gemensam angelägenhet etc.
            Ledningen och huvudmannen kan uträtta åtskilligt för att få både
            unga och äldre att stanna kvar och även att söka sig till äldrevården.
            Då kan det bli en arbetsplats att växa med. Då kan etikdiskussioner
            och bemötandefrågor rymmas på ett självklart sätt. Inte minst
            kan offentlighetens arbetsgivare gå före i framsynthet och prova
            olika modeller för medinflytande och visa gott ledarskap. Låt
            oss ta fram de stora PR-kampanjerna nu för att rekrytera och marknadsföra
            vårdyrkena som attraktiva och utvecklande!
          </note>
          <note>
            40 % outbildad personal inom äldreomsorgen i dag är 40 % för
            mycket. Därför handlar min andra punkt om kompetenshöjning. I
            dag finns det ett brett stöd för att alla vårdanställda ska ha
            minst undersköterskekompetens. Olika ansatser i den riktningen
            har redan gjorts. I Miljöpartiets budgetförslag för nästa år kommer
            vi att avsätta medel för att det här ska kunna realiseras med
            en större effektivitet. Det behövs fler yngre som söker till omvårdnadsprogrammet.
            Vidare bör äldre personer kunna få komplettera med denna linje
            eller någonting motsvarande trots att de kanske redan har en 3-årig
            gymnasieutbildning, just därför att behovet nu är så markant.
            De som redan finns i yrket bör ges möjlighet att på ett för dem
            ekonomiskt hållbart sätt läsa in motsvarande utbildning.
          </note>
          <note>
            Vi menar att satsningar som de här tillhör det nationella ansvaret
            för äldreomsorgen, eftersom uppemot 220 000 människor måste rekryteras
            till äldreomsorgen inom loppet av åtta år. Då har vi inte råd
            att tappa en enda som kan tänka sig utbildning till äldrearbete.
            Stoltheten i att vara välutbildad och att i sin utbildning ha
            fått möta normdiskussioner, kvalitetstänkande och bemötandefilosofier
            gör att man i sin uppgift inte kommer att nedlåta sig till vilka
            grepp eller övergrepp som helst. I basutbildningen lärs yrkeskoderna
            ut, och där får ogenomtänkta värderingar brytas mot erfarenheten.
          </note>
          <note>
            Vi hoppas också snart få se genomförda individuella kompetenskonton.
          </note>
          <note>
            För tillfället slutar jag nu med vår tredje punkt, som är värdet
            av en allmän arbetstidsförkortning. Den är bra för de anhöriga,
            som kan få mer tid att hälsa på sina kära oftare. Den är bra för
            arbetstagarna, som kan göra fullgoda insatser utan att slita på
            sig. Den är bra också för alla medborgare, som kan åldras på ett
            rimligare sätt utan sjukskrivningar, utbrändhet och förtidspensionering.
            Dessutom finns man ju kvar i s.k. produktiv sysselsättning högre
            upp i åldrarna, någonting som kommer att behövas i de tider som
            stundar med fler och fler äldre och färre yngre.
          </note>
          <note>
            Men de som kanske tjänar mest på kortare arbetstid är de gamla,
            som får möta lugnare vårdare med humöret i behåll.
          </note>
          <note>
            Slutligen är kortad arbetstid även bra för statskassan. Tvärtemot
            vad som vanligen framhävs kommer en arbetstidsförkortning, om
            den genomförs med minst tre timmar i veckan, att minska på en
            mängd belastande samhällskostnader. Ska vi börja korta arbetstiden
            ska vi börja inom vården.
          </note>
          <note type="speaker">
            Anf. 4 CHRIS HEISTER (m):
          </note>
          <note>
            Fru talman! Låt mig först besvara Lars Engqvists fråga. Sedan
            1994 har Lars Engqvist och hans regering ökat skatteuttaget realt
            med över 300 miljarder kronor. Har den svenska äldreomsorgen blivit
            bättre sedan 1994? Nej, det har den inte. Det visar att det inte
            räcker med bara mer resurser.
          </note>
          <note>
            Fru talman! Jag har aldrig gråtit när jag fått mina cancerbesked.
            Men när stångats med hemtjänsten har jag det. Ingen har lyssnat
            till mig. Ingen har utgått från mina behov. Hela tiden är det
            nya människor som kommit och gått, och sällan vet de vad jag heter.
          </note>
          <note>
            Så såg vardagen ut för 66-åriga Monica i Liljeholmen, som varit
            i behov av hemtjänst de senaste tre åren. I dag är det annorlunda.
            Monica tog till vara möjligheten att välja hemtjänst när det i
            höstas blev möjligt i hennes hemkommun Stockholm - i det här fallet
            en hemtjänst som drivs i enskild regi, eftersom hon tycker att
            den passar henne bättre. Hemtjänsten är fortfarande behovsprövad
            och finansierad av kommunen, och Monica betalar inte mer än förut.
          </note>
          <note>
            Skillnaden är att hon nu för första gången kan välja vem som
            ska komma hem till henne.
          </note>
          <note>
            Äntligen får jag bestämma själv vem jag får hjälp av. För mig
            är detta som skillnaden mellan demokrati och diktatur, säger Monica.
          </note>
          <note>
            Från att tidigare ha varit en passiv mottagare är nu
          </note>
          <note>
            Monica tillfrågad och involverad i en omsorg som är avgörande
            för hennes liv och välbefinnande.
          </note>
          <note>
            Så utlämnad som Monica kände sig förut känner sig många äldre
            och anhöriga i dag. Klagomål på boendet eller hemtjänsten hålls
            inte sällan inne av rädsla för att behandlingen ska bli ännu sämre.
            Händelser som övergreppen mot en 94-åring i Gislaved eller den
            bristande skötseln av en äldre kvinnas liggsår i Landskrona hör
            förvisso till undantagen. Men lågt räknat 662 anmälningar om missförhållanden
            förra året visar att den senaste tidens uppmärksammade fall av
            vanvård inte längre kan uppfattas som enstaka fall.
          </note>
          <note>
            Det behövs en långt mer kraftfull tillsyn av äldreomsorgen. Otrivsel
            och tillkortakommanden måste upptäckas tidigt innan de hinner
            utvecklas till missförhållanden och vanvård. Därför vill vi moderater
            samla den tillsyn som i dag är uppdelad på flera myndigheter,
            där den ena handen inte vet vad den andra gör, till en oberoende
            tillsynsmyndighet. Det borde vara en självklarhet att alla, också
            kommuner, måste ha tillstånd för att starta och driva äldreomsorg.
            Det är kvalitetssäkring!
          </note>
          <note>
            Men enbart tillsyn räcker inte. För att inte bara undvika missförhållanden
            utan även kunna välja omsorg med kvalitet måste var och en i behov
            av äldreomsorg kunna välja en vårdgivare de själva har förtroende
            för och litar på. Därför vill jag införa en nationell äldrepeng.
            Äldrepengens storlek ska variera med vårdbehovet för att ge alla
            som är i behov av äldreomsorg, i hemmet eller i särskilt boende,
            möjlighet att välja.
          </note>
          <note>
            För mig är det en grundläggande del av respekten för alla människors
            värde att ta hänsyn till deras egna önskemål. Det kan handla om
            att vilja bo där man är särskilt bra på att ha hand om just mig
            och mina problem eller där man som invandrare kan få hjälp av
            personal som talar det egna modersmålet. Att kunna välja är också
            ett skydd mot en äldreomsorg som liknar ren förvaring, liksom
            mot vanvård och övergrepp.
          </note>
          <note>
            Alla som arbetar i äldreomsorgen har en tung och svår uppgift,
            fru talman. Många är inte utbildade för att möta dementa, trilskande
            eller aggressiva äldre.
          </note>
          <note>
            Det blir inte bättre av en organisation med bristande lyhördhet
            och stelbenta regler. Det behövs ökad mångfald så att de goda
            exemplen med kompetent ledarskap, eget ansvar och inflytande över
            arbetet blir fler.
          </note>
          <note>
            Guldbröllopshemmet är ett exempel på ett kommunalt drivet äldreboende
            där engagemang, tydligt ledarskap, flexibilitet och kunskaper
            skapat en god vårdmiljö. Där prioriteras allas välbefinnande framför
            strikta rutiner. Samtidigt visar Kommunals undersökning att personalkooperativa
            och privat drivna alternativ ger personalen mer tid med patienterna,
            bättre arbetsvillkor och tydligare ledarskap. Fler goda arbetsplatser
            är avgörande för att fler ska vilja arbeta inom äldreomsorgen.
          </note>
          <note>
            Vi moderater har flera förslag på hur man ska kunna förbättra
            den äldreomsorg som i dag inte håller måttet. Regeringen bromsar
            och säger nej, trots den ena larmrapporten efter den andra om
            övergrepp och missförhållanden.
          </note>
          <note>
            Regeringen säger nej till en kraftfull tillsynsmyndighet för
            sjukvård och äldreomsorg. Därmed riskerar vi att även fortsättningsvis
            få information om missförhållanden när människor redan blivit
            kränkta.
          </note>
          <note>
            Regeringen bromsar också mångfald genom att hindra äldreomsorg
            i enskild regi, trots att den värderas högre av personalen.
          </note>
          <note>
            Regeringen tycker inte heller att de som är i behov av äldreomsorg
            själva ska kunna välja sitt boende. De tycker att kommunpolitikerna
            ska bestämma. De vill inte tillåta någon valfrihet även om boendet
            inte passar den äldre, inte heller för att låta henne flytta närmare
            vänner och familj, nej, inte ens när människor vanvårdas och kränks.
          </note>
          <note>
            En valmöjlighet återstår för alla dem som tröttnat på Socialdemokraternas
            brist på valfrihet. Det är att rösta bort regeringen i höstens
            val och rösta för en regering som inser att det behövs kraftfulla
            åtgärder för att komma till rätta med de stora bristerna i dagens
            äldreomsorg.
          </note>
          <note type="speaker">
            Anf. 5 LENA OLSSON (v):
          </note>
          <note>
            Fru talman! Ledamöter och åhörare! När vi diskuterar dagens äldreomsorg
            och har fått vetskap om vilka brister som finns tycker jag också
            att man kan framhålla, vilket Engqvist har gjort här, att det
            finns väldigt många bra äldreboenden. Jag var t.ex. i går på mitt
            gamla jobb, det jobb jag fortfarande är tjänstledig ifrån, och
            satt och pratade med Erik och Elsa. Jag frågade: Hur vill ni att
            äldreomsorgen ska förbättras?
          </note>
          <note>
            Det är enkelt, svarade de. Vi tycker att vi behöver ha mer personal
            som har tid med oss.
          </note>
          <note>
            Det är ju ofta så: Kvaliteten i äldreomsorgen uppstår när personalen
            har den tid som behövs för att ägna sig åt de gamla.
          </note>
          <note>
            Jag frågade också, apropå det här med valmöjligheter: Vad skulle
            ni välja om ni finge välja hur ni vill ha det? Jo, det handlade
            om den tid personalen hade att ge. De ville också kunna välja
            när de ville lägga sig, att kunna komma ut på en promenad, hur
            länge de ville sitta och äta osv. Valmöjligheten för alla dessa
            äldre som jag har träffat handlar inte alls om vilken vårdgivare
            man ska ha. Kvaliteten i äldreomsorgen handlar om när personalen
            har tid att utforma vården som den äldre vill ha den.
          </note>
          <note>
            Jag måste fråga Chris Heister och Moderaterna hur man ska uppnå
            en så bra och kvalitativ äldreomsorg som man talar om med så mycket
            mindre resurser som man föreslår i sin budget. Vi i Vänsterpartiet
            ser inte att kvaliteten skulle förbättras med så mycket mindre
            resurser som Moderaterna och andra borgerliga föreslår.
          </note>
          <note>
            Jag skulle också vilja ställa en fråga när det gäller personalen,
            som man har tagit upp här. Personalen är väldigt viktig i just
            äldreomsorgen. Vi har också diskuterat att personalen slits ut
            inom det här tunga och krävande jobbet. Hur kan man då från borgerligt
            håll, moderater och kristdemokrater, föreslå två karensdagar i
            stället för en, som det är i dag?
          </note>
          <note>
            Det som behövs för att höja statusen både för äldreomsorgen och
            personalen är givetvis en värdemätning från samhällets sida. Det
            är att ge rätt lön för jobbet. Det handlar också om arbetsmiljö.
            Om personalen trivs gör den givetvis ett bättre jobb som kommer
            den äldre till godo. Det handlar om inflytande, både för de äldre
            och för personalen. Hur ska vi utforma min omsorg? Man behöver
            få vara delaktig.
          </note>
          <note>
            Något som också är väldigt viktigt för att förbättra äldreomsorgen
            är att det skapas heltidstjänster. Det är alldeles för mycket
            deltid. Det finns en stor önskan inom personalkategorin att man
            ska få heltidstjänster.
          </note>
          <note>
            Det grundläggande problemet är faktiskt att man behöver mer resurser.
            Vänsterpartiet har tillsammans med Socialdemokraterna och Miljöpartiet
            tillskapat mer resurser. Men från Vänsterpartiets håll anser vi
            att det behövs ännu mer resurser för att vi ska klara det här.
            Det senaste förslaget på riksdagens bord är sysselsättningsstödet
            till kommuner och landsting på
          </note>
          <note>
            3 miljarder kronor. Vi i Vänsterpartiet anser att det är mycket
            viktigt att detta stöd permanentas.
          </note>
          <note>
            Så ser det ut i dag.
          </note>
          <note>
            Personalen är jätteviktig. Höj statusen för alla dessa kvinnor
            och även män, så att ungdomar vill jobba med detta. Vi har ju
            sagt så många gånger att de gör ett fenomenalt bra jobb. Upp till
            bevis! Vi ska visa att vi värdesätter denna personal och att vi
            värdesätter de äldre.
          </note>
          <note>
            Det är en samhällelig värdesättning av de äldre och av personalen
            om vi höjer personalens löner.
          </note>
          <note>
            Man ska ha rätt lön. Percy har inte rätt lön. Jag pratar med
            många som jobbar inom äldrevården. De förstår inte hur en människa
            kan vara värd så mycket pengar.
          </note>
          <note>
            "Vi är inte värda någonting." Så känner många. Det tycker jag
            att vi ska ändra på. Vi ska inte göra det genom att konkurrensutsätta.
            Börsnoterade företag driver äldreomsorg. Man ska tjäna pengar
            på de äldres skröplighet. Det avvisar vi från Vänsterpartiet.
          </note>
          <note>
            Jag vill också vända mig till ministern. Vinstdrivande företag
            inom akutsjukvården har vi varit överens om att vi inte vill ha.
            Men vill socialdemokratin att vi ska tjäna pengar på de gamlas
            skröplighet? Vi i
          </note>
          <note>
            Vänsterpartiet tycker inte det. Jag ställer frågan till
          </note>
          <note>
            Socialdemokraterna, för det kan vara bra att veta inför kommande
            år: Ska vi tjäna pengar på detta?
          </note>
          <note type="speaker">
            Anf. 6 SVEN BRUS (kd):
          </note>
          <note>
            Fru talman! Sju av tio svenskar svarar nej när
          </note>
          <note>
            SIFO frågar om de har förtroende för att samhället kan ge dem
            en värdig vård som äldre. Det är ett misstroende som är värt att
            lyssna till och ta på mycket stort allvar. SKAF:s ordförande Ylva
            Thörn krävde häromdagen att politikerna nu går från ord till handling
            och gör äldreomsorgen till det kommande valets stora fråga. Det
            finns anledning att också anta den utmaningen, och vi kristdemokrater
            gör det gärna.
          </note>
          <note>
            En värdig vård av våra äldre måste stå i centrum för den politiska
            debatten, inte bara för en s.k. särskild debatt i riksdagen utan
            varje dag. Äldreomsorgen är vår viktigaste välfärdsfråga.
          </note>
          <note>
            För att få balans och trovärdighet i den här debatten vill jag
            säga att de flesta vårdbehövande får en god vård i dag. Den stora
            merparten av vår personal gör en fantastisk insats under ofta
            mycket pressande förhållanden.
          </note>
          <note>
            Men vart och ett av de 600 anmälda vanvårdsfallen under den senaste
            tiden är ett misslyckande för mycket. Ökat antal äldre, resursbrist
            och vårdskandaler får sju av tio svenskar att tvivla på samhällets
            förmåga att garantera värdigheten.
          </note>
          <note>
            Jag tycker, fru talman, att Lotta Hedström gav ett bra anslag
            i öppningen av den här debatten: Människan i centrum. Äldreomsorg
            handlar om så mycket, men främst om människor, om utsatta människor.
          </note>
          <note>
            Jag vill uppmärksamma tre aspekter speciellt. Det gäller tillgången
            till utbildad personal, det gäller dagens brist på vårdplatser
            och det gäller värdighet i vården.
          </note>
          <note>
            För det första, fru talman, är personalförsörjningen avgörande
            för vårdens kvalitet. Rekryteringsbehovet till kommunal vård och
            omsorg har beräknats till
          </note>
          <note>
            225 000 personer före 2010. Med enbart ungdomar som står inför
            sitt yrkesval kan man inte nå det målet.
          </note>
          <note>
            Vi måste locka människor som i dag jobbar i andra sektorer att
            satsa på vården. Här gäller det att förändra de ofta negativa
            attityderna till vårdyrket.
          </note>
          <note>
            Det är djupt oroande att många kommuner i dag måste anställa
            helt outbildad personal på grund av de akuta behoven. Här handlar
            det om ekonomi. Mer pengar till kommunerna ger inte bara fler
            händer i vården, som vi ofta säger, utan framför allt hela människor
            med empati och bred kompetens. Man måste få vara stolt över att
            jobba i vården.
          </note>
          <note>
            När vi kristdemokrater talar om dagens brister och morgondagens
            behov handlar det om alla personalkategorier, geriatriker, sjuksköterskor
            och inte minst undersköterskor. Nu lovar Socialdemokraterna nya
            miljarder och sänkta arbetsgivaravgifter för kommuner och landsting
            för att lösa krisen. Applåderna har väl inte blivit alltför överväldigande
            efter det utspelet.
          </note>
          <note>
            Låt mig t.ex. få återge ett uttalande av Vårdförbundets ordförande
            Eva Fernvall: Det är inte bara att plocka över några som blivit
            friställda på Flextronics till vården. Vi behöver människor med
            rätt utbildning och pengar till att höja kompetensen och behålla
            dem som redan jobbar inom vården. Det är i verkligheten svårt
            att hitta någon att anställa.
          </note>
          <note>
            I onsdagens Aftonbladet har socialministern kommenterat de många
            anmälningarna av vanvård:
          </note>
          <note>
            Genom fler anställda med bättre utbildning får vi en bättre kvalitet
            i vården. Vem håller inte med om det?
          </note>
          <note>
            Men vad gör regeringen för att åstadkomma denna önskvärda förbättring?
            De senaste årens s.k. tillskott till kommunerna är rena illusionsnumret.
            Nettoeffekten av de miljardbelopp man säger sig skjuta till är
            närmast försumbar. Regeringen ger med den ena handen och tar med
            den andra. Med den politiken blir det inte, det kan vi se, fler
            anställda i vården.
          </note>
          <note>
            För det andra, fru talman, har vårdplatserna mer än halverats
            i Sverige på ett par årtionden, från drygt
          </note>
          <note>
            80 000 till knappt 40 000. En färsk undersökning visar att nära
            5 000 äldre i landets kommuner saknar plats i s.k. särskilt boende,
            trots konstaterat behov.
          </note>
          <note>
            Om man vet vilket nålsöga det innebär att få ett biståndsbeslut,
            vet man också någonting om dessa äldres akuta behov.
          </note>
          <note>
            Socialministern har på ett par direkta frågor i riksdagen inte
            kunnat peka på någon konkret åtgärd från regeringens sida för
            att lösa den närmast desperata situationen. Regeringen ska följa
            upp undersökningar och sedan fundera över åtgärder, säger ministern.
            Det är inte särskilt aktivt.
          </note>
          <note>
            Vi kristdemokrater har redovisat en plan för nya vårdplatser
            i kommuner och landsting, och vi har anvisat resurser i vår budget.
            Men detta säger den socialdemokratiska regeringen nej till. Här
            talar Lena
          </note>
          <note>
            Olsson om mer resurser. Hon skryter över att Vänsterpartiet också
            har medverkat till mer resurser, men varför röstar man nej till
            de kristdemokratiska förslagen om mer resurser till kommunerna
            för att stärka vården?
          </note>
          <note>
            Fru talman! För det tredje måste de äldre och deras anhöriga
            få konkreta garantier för att deras behov tillgodoses och att
            det sker med respekt för varje människas integritet och värdighet.
            Den senaste tidens vårdskandaler har visat på behovet av en förpliktande
            värdighetsgaranti. Det kristdemokratiska kravet på en värdighetsgaranti
            drivs ute i kommunerna med en klar inriktning mot den lilla, utsatta
            människans trygghet.
          </note>
          <note>
            Vi behöver mer resurser till vården, säger Lars
          </note>
          <note>
            Engqvist. Ja, ett exempel är det ständiga hatobjektet
          </note>
          <note>
            Stockholm, där man har ökat satsningen på vården och ger mer
            till äldreomsorg än andra jämförbara sstyrda kommuner. Jag håller
            med om att det behövs mer resurser till vården.
          </note>
          <note>
            Den socialdemokratiska regeringen saknar lösningar på personalkris
            och platsbrist. Personalbehovet inom vården är nu så akut att
            5 000 äldre väntar på sina vårdplatser. Många kommuner tvingas
            anställa outbildad personal. Sju av tio svenskars oro för en vård
            utan värdighet är därför berättigad. Det behövs en ny politik
            i Sverige - för de äldres skull.
          </note>
          <note type="speaker">
            Anf. 7 KENNETH JOHANSSON (c):
          </note>
          <note>
            Fru talman! Åhörare! Äldre människor har tillfört och tillför
            mycket till samhällets utveckling, och deras livserfarenheter
            är viktiga. De som har varit med och byggt upp välfärden ska självfallet
            vara med och njuta frukterna!
          </note>
          <note>
            Centerpartiets vägledande begrepp för äldrepolitiken är delaktighet,
            självförverkligande, oberoende, trygghet och värdighet. En god
            äldrevård stavas med
          </note>
          <note>
            E: E som i etik, E som i empati, E som i egenvärde.
          </note>
          <note>
            Dessa tre E:n måste vara den självklara utgångspunkten för varje
            debatt om vård och omsorg.
          </note>
          <note>
            Ekonomisk trygghet ska garanteras med särskild prioritet för
            dem med de smalaste marginalerna. De äldre ska ges möjlighet att
            delta i politik och samhällsliv. Äldre får inte diskrimineras
            vare sig i arbetslivet eller på annat sätt. Verkliga möjligheter
            måste ges för den enskilde att påverka sin egen och sina anhörigas
            omsorg och hur man vill bo och leva. All vård och omsorg ska ha
            hög kvalitet. Vi måste kunna känna trygghet inför vår egen och
            våra anhörigas ålderdom.
          </note>
          <note>
            Fru talman! Alla är överens om att gamla och sjuka människor
            ska behandlas värdigt, med respekt och med god omsorg. Ändå inträffar
            övergrepp. Svaga människor hotas och förnedras. Vanvård förekommer.
            Inget gör så ont, inget är mer fel, än när gamla och sjuka, dementa,
            far illa. Det är fullständigt oacceptabelt! Varje larmrapport
            i medierna är en mycket allvarlig väckarklocka om brister som
            bara måste rättas till.
          </note>
          <note>
            Kommunerna, landstingen och privata vårdgivare måste se till
            att det fungerar för gamla och sjuka, att lämpliga boenden finns,
            att vårdkedjan och de medicinska insatserna inom äldreomsorgen
            fungerar, att personalen är utbildad, att stöd och handledning
            ges personalen. Vidare måste arbetsledningen ha kompetens och
            förutsättningar att se till att vården och omsorgen fungerar,
            och man måste våga slå larm när verkligheten kräver mer resurser
            än vad förtroendevalda anser är tillåtet.
          </note>
          <note>
            Det gäller att alla som har en röst att ropa med ropar för dem
            som ingen röst har, så att det hörs tydligt in i de rum där prioriteringarna
            sker!
          </note>
          <note>
            Attityd- och bemötandefrågor är mycket viktiga.
          </note>
          <note>
            Den gamle, den anhörige, ska ges tid att ställa sina frågor och
            ska erbjudas en kontaktperson som lär känna den enskildes bakgrund,
            önskemål och behov.
          </note>
          <note>
            Verksamheten måste bättre kvalitetssäkras. Kunskaperna om lex
            Sarah, om människors rättigheter, måste bli bättre. Demensvården
            behöver utvecklas. Behoven, men också möjligheterna, är stora!
            Är socialministern beredd att ta initiativ till ytterligare utveckling
            av demensvården? Arbetsgrupper är bra, men finns det mer konkreta
            tankar?
          </note>
          <note>
            Länsstyrelserna och andra berörda måste bli offensivare i sitt
            tillsynsansvar. Ökad samverkan är nödvändig. Vi behöver en effektivare
            tillsyn. Socialministern och regeringen har det yttersta ansvaret
            för detta. Är ministern beredd att ta det ansvaret på ett kraftfullare
            sätt än i dag?
          </note>
          <note>
            Det är också, tycker jag, nödvändigt att lyfta fram de goda exemplen,
            alla de många goda händer som bär upp äldreomsorgen och som svarar
            för utmärkt omvårdnad utan att de alltid får det erkännande de
            förtjänar. Här finns många vardagshjältar. Det finns tusentals
            kvinnor, lågavlönade, med mycket tungt arbete och minst uppmuntrade.
            Vård- och omsorgsyrkena måste uppvärderas. Vad är finare och viktigare
            än att vårda, att bota, att trösta och att ge omsorg? Det yttersta
            ansvaret för personalförsörjningen åligger även här regeringen.
            Är socialministern beredd att ta sitt ansvar på ett kraftfullare
            sätt än i dag?
          </note>
          <note>
            Fru talman! Det finns inget tvivel om att äldreomsorgen behöver
            mer resurser. Centerpartiets politik förbättrar kommunernas och
            landstingens ekonomi i flera avseenden, bl.a. genom de sammanlagt
            8 miljarderna till vården och omsorgen åren 2002-2004 som kommer
            från moderniseringsarbetet av försvaret.
          </note>
          <note>
            Äldresjukvården i kommunerna är ett prioriterat område. Ökat
            stöd till anhöriga, och deras ovärderliga insatser, är en annan
            viktig del av de satsningar som vi står bakom. Självfallet ska
            satsningarna nå de avsedda områdena.
          </note>
          <note>
            Centerpartiets skattesänkningar riktar sig till lågoch medelinkomsttagare.
            Vårt förslag förstärker kommunernas och landstingens skattebas.
            Vi ger mer, ca 1 miljard per år, till kommunerna och landstingen
            att använda till bl.a. vård och omsorg. Det var ett svar till
            socialministern.
          </note>
          <note>
            Fru talman! Värdig vård och omsorg måste få kosta. En nationell
            samling är här på sin plats!
          </note>
          <note type="speaker">
            Anf. 8 BO KÖNBERG (fp):
          </note>
          <note>
            Fru talman! Ingen välfärdsuppgift är viktigare än att se till
            att vi har en bra och väl fungerande äldreomsorg. Det handlar
            om en mängd olika saker. Det allra första är förstås att prioritera
            äldreomsorgen, att se till att vi ute i verksamheten runtomkring
            i kommuner och landsting verkligen ser till att vi har en god
            verksamhet. Det handlar om sådana saker som vi i vanliga fall
            tänker på när vi säger äldreomsorg, t.ex.
          </note>
          <note>
            en väl fungerande hemtjänst, bra särskilt boende, men det handlar
            också om delar av sjukvården som är extra viktig för de äldre.
            Det handlar om att se till att vårdköerna kortas så att människor
            slipper vänta länge på angelägna behandlingar. Det handlar om
            att ha en fast läkarkontakt. Bägge dessa två senare saker är viktiga
            för alla medborgare, men det är de äldre som har allra störst
            behov av dem.
          </note>
          <note>
            När man ska prioritera i äldreomsorgen handlar det om att använda
            omsorgspengar till omsorg. För någon vecka sedan här i kammaren
            var det en interpellationsdebatt mellan Kerstin Heinemann och
            socialministern med utgångspunkt i att Socialstyrelsen har gjort
            en undersökning i södra delen av landet för att se om de pengar
            som anslogs efter 1998 hade använts till det som de skulle användas
            till. Det fanns här och var tecken på förbättringar. Det bör det
            göra om man anslår 4 miljarder kronor. Men det var också klart
            att man inte hade fått några riktigt stora förbättringar, att
            det inte var fråga om att personaltäthet och annat hade ökat markant.
          </note>
          <note>
            En av de viktigaste uppgifterna är utbildningen, att se till
            att den personal som har dessa viktiga uppgifter har en bra utbildning.
            Det är en fråga som man måste satsa på ute i kommunerna. I Stockholms
            stad har Folkpartiets äldreborgarråd lagt fram en plan för att
            se till att inom en treårsperiod nå en avsevärt bättre utbildningsnivå
            än den man har i dag.
          </note>
          <note>
            Om vi ska kunna locka människor att ta dessa angelägna arbetsuppgifter
            handlar det om en förnyelse av sättet att arbeta. Det visar sig
            nu på många olika sätt att den förnyelsen inte har kommit så långt.
            Ett av de tecknen är de mycket omfattande sjukskrivningar som
            äger rum i vårt land och som framför allt handlar om personer,
            oftast kvinnor, som arbetar med de viktiga omsorgsuppgifterna.
            Det verkar som om en av de största bristerna är bristen på inflytande
            över den egna arbetssituationen. På några håll i landet prövas
            goda metoder. Det prövas nya arbetsscheman, som är mera tillfredsställande
            för personalen och som därmed också återverkar på den omsorg som
            de gamla får som vistas på dessa ställen.
          </note>
          <note>
            Från Folkpartiets sida har vi länge föreslagit någonting som
            vi har kallat en omsorgsgaranti, med åtta nio punkter som skulle
            kunna bli mer konkreta och som därmed skulle kunna kontrolleras
            om de efterlevs. Några av de punkterna är rätt till medicinsk
            kompetens i vården, rätt till värdigt omhändertagande, som vi
            har försökt specificera, rätt till trygghetslarm, rätt till eget
            rum, m.m.
          </note>
          <note>
            Många äldre och många anhöriga känner att de har svårt att komma
            fram i kommunerna, att nå fram med synpunkter och ibland berättigade
            klagomål. Vi har därför föreslagit, och genomfört i flera kommuner,
            inrättandet av en speciell äldreombudsman, en person som i och
            för sig kan vara anställd av kommunen men som måste vara fristående
            från ledningens sida för att kunna hantera de klagomål som kan
            komma in. Det är inte alltid fråga om klagomål, utan det kan också
            handla om att hjälpa folk till rätta.
          </note>
          <note>
            För att öka de äldres och deras anhörigas valfrihet behövs det
            mycket skarpa förslag ute i kommunerna.
          </note>
          <note>
            Det behövs något av det som vi från vår sida har kallat en äldrepeng
            eller äldreomsorgspeng. Den har införts i Nacka och är på väg
            att införas i Stockholms stad. Det betyder inte i första hand
            att de äldre ska gå runt och shoppa bland en mängd olika producenter
            av äldretjänster, hemtjänst eller särskilt boende, men det betyder
            att valfriheten ska finnas.
          </note>
          <note>
            Det viktigaste, fru talman, är inte vad vi kallar det, vilket
            namn det har, utan att instrumentet fungerar just för att öka
            valfriheten för de enskilda och också för att de som ger tjänsten
            ska veta att de äldre har valfrihet och att de kan, om de skulle
            bli missnöjda, vända sig någonstans. Jag tror att detta är en
            av de mer angelägna uppgifterna att genomföra ute i kommunerna
            för att förbättra för de gamla.
          </note>
          <note>
            Utvecklingen inom äldreomsorgen har lett till att trycket på
            de anhöriga har ökat. Många anhöriga och närstående vill göra
            en insats för de sina. För dem som vill göra detta måste samhällets
            olika instanser vara beredda att hjälpa till och ställa upp, i
            form av avlastning, i form av stöd och i form av förändringar
            i socialförsäkringen som gör det lättare för den som vill ställa
            upp för den nära anhörige att kunna göra detta.
          </note>
          <note>
            Vi har sedan mitten på 90-talet från vår sida föreslagit ytterligare
            förbättringar i socialförsäkringsförmånerna för dem som ställer
            upp för sjuka anhöriga.
          </note>
          <note>
            Vi har tyckt att man borde ta krafttag på nationell nivå, genom
            att regeringen tillsammans med de båda kommunförbunden tar fram
            förslag till en plan på hur man förbättrar villkoren allmänt för
            dem som ställer upp för sina anhöriga.
          </note>
          <note>
            Fru talman! Socialdemokraterna har nu haft det nationella ansvaret
            i vårt land i över sju år. De har haft det i många av våra landsting
            och kommuner.
          </note>
          <note>
            Den fråga som man bör ställa sig och som jag gärna vill ställa
            till socialministern är: Är det bättre i dag för våra gamla? Finns
            det någon som helst anledning att tro att det blir bättre med
            en fortsatt socialdemokratisk regering?
          </note>
          <note>
            Anf. 9 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Chris Heister påpekade att den socialdemokratiska
            regeringen har bidragit till att skatterna har höjts sedan 1994
            och låtsas som om detta inte har lett till resultat.
          </note>
          <note>
            Sanningen är att sedan dess har svensk ekonomi kommit i balans.
            Det har varit det viktigaste motivet.
          </note>
          <note>
            Men också på det område vi diskuterar i dag har det lett till
            påtagliga resultat. Just sedan 1995, som jag har redovisat, har
            antalet årsanställda i den kommunala äldreomsorgen ökat från 1995
            till 2000 med nästan 30 000. Det är en ökning från 270 000 till
          </note>
          <note>
            300 000. Det senaste året som jag har redovisat,
          </note>
          <note>
            1999-2000, ökade antalet anställda med mellan 6 000
          </note>
          <note>
            och 7 000. Vi har anledning att tro att det också har ökat under
            de senaste åren, 2000 och 2001. Vi har alltså gett resurser just
            för att förbättra resultaten.
          </note>
          <note>
            Därmed vill jag svara Bo Könberg att jag är övertygad om att
            äldreomsorgen i dag är bättre än vad den var 1994 när vi lämnade
            över makten. Det som man pekar på är att vi nu har kommit till
            rätta med de problem som skapades under 90-talets ekonomiska bekymmer.
            Vi har i dag fler anställda per vårdtagare i svensk äldreomsorg
            än vi hade 1990. Då har vi kommit en bra bit på väg, men det behövs
            ännu mer. Visst har pengarna använts för att förbättra äldreomsorgen,
            även om vi inte har anledning att slå oss för bröstet och säga
            att vi är nöjda.
          </note>
          <note>
            Lena Olsson ställde en fråga om vinstdrivande företag i äldreomsorgen.
            Vi har sagt, och håller fast vid detta, att kommunerna måste ha
            möjlighet att använda andra aktörer än den egna verksamheten.
            Kommunerna ska alltså ha möjlighet att välja. Men det är naturligtvis
            viktigt att man ställer mycket höga krav på de privata vårdgivarna,
            att man inte inbillar sig att man kan spara pengar genom att engagera
            en privat vårdgivare. Det går inte att ha en bättre vård med färre
            anställda. Men vi har inga planer på att förbjuda kommunerna att
            anlita andra för uppdraget att driva äldreomsorg.
          </note>
          <note>
            Kenneth Johansson vill jag svara mycket enkelt:
          </note>
          <note>
            Jag är beredd att ta ansvar för att vi förbättrar demensvården.
            Det är ett av motiven för att vi tillsätter en arbetsgrupp. Det
            ska bli spännande att lyssna inte bara till forskarna utan också
            framför allt till anhörigorganisationerna.
          </note>
          <note>
            Vi är också beredda att ta ansvar för att staten gör vad staten
            kan göra när det gäller att se till att vi klarar rekryteringsfrågorna,
            för att förbättra utbildningen och förbättra och ge stöd också
            till vidareutbildningen.
          </note>
          <note>
            Till Bo Könberg vill jag säga att idén om en kommunal äldreombudsman
            har jag stor sympati för.
          </note>
          <note>
            Oavsett hur vi väljer att lösa det måste man kunna vända sig
            till någon som representerar det offentliga för ett samtal om
            den oro och osäkerhet man kan känna inför verksamheterna. Jag
            tror att det är viktigt att vi utvecklar ett system, inte bara
            för den tillsynen eller med anledning av uppenbara problem utan
            också för dialog mellan medborgarna, vårdtagare, anhöriga och
            det offentliga. Jag har alltså stor sympati för den idén.
          </note>
          <note>
            Låt mig sedan säga några ord om Chris Heisters väsentliga budskap,
            nämligen idén om en äldrepeng.
          </note>
          <note>
            Vi avvisar förslaget om en nationell äldrepeng av följande tre
            skäl.
          </note>
          <note>
            För det första: Idén om en äldrepeng har sin grund i en helt
            annan syn på äldreomsorgen än den som vi menar har format den
            generella välfärden. Äldrepengen bygger på ett marknadstänkande.
            Vårdtagaren ska vara kund på egentligen vilken marknad som helst.
            Men varken sjukvård eller äldrevård är en tjänst som vilken annan
            som helst. Vi vill att vård och äldreomsorg ska vara en rättighet
            för alla. Integritet, trygghet och kvalitet ska prägla all vård
            och omsorg.
          </note>
          <note>
            Man ska naturligtvis ha möjlighet att välja var man vill bo,
            men man ska ha rätt till en trygg miljö oavsett hur man har valt.
          </note>
          <note>
            För det andra: De som driver idén om äldrepeng har ett vidare
            syfte, nämligen att driva fram mer av privat vård. Men det finns
            ingenting som säger att privata vårdföretag är en garanti för
            bättre kvalitet.
          </note>
          <note>
            Tvärtom har man i många rapporter pekat på att den tyngsta kritiken
            har riktats mot många vårdföretag.
          </note>
          <note>
            För det tredje: När man väljer äldreomsorg är det för många ett
            val för resten av livet. Man måste kunna lita på att det fungerar.
            För de flesta äldre finns det inte möjlighet att shoppa runt eller
            att välja något annat när man väl har gjort sitt val. Man måste
            kunna räkna med att man får den bästa kvaliteten oavsett vad man
            har valt.
          </note>
          <note>
            För det fjärde: Detta är kanske det allvarligaste, nämligen att
            äldrepengen riskerar att legitimera dålig vård. Vårdgivaren kan
            alltid säga: Du får stå för ditt val. Ta din peng och gå. Det
            systemet vill vi definitivt inte införa i äldreomsorgen.
          </note>
          <note type="speaker">
            Anf. 10 LOTTA N HEDSTRÖM (mp):
          </note>
          <note>
            Fru talman! Jag har redan nämnt inflytandefrågor på arbetsplatsen
            och kompetenshöjning, och jag slog ett slag för allmän arbetstidsförkortning.
            Nu återstår två punkter på Miljöpartiets prioriteringslista över
            angelägna insatser för att man ska få en mänsklig och hållbar
            äldreomsorg.
          </note>
          <note>
            Den femte punkten för oss har att göra med vilken roll och vilket
            värde som vi vill tillmäta de anhöriga.
          </note>
          <note>
            Här finns det en balansgång mellan att både öppna för och bejaka
            deras insatser men utan att samhället för den skull ska behöva
            vara beroende av att de bränner ut sig eller förbrukas i en nödtvångssituation.
          </note>
          <note>
            Vi gröna menar att det ska finnas ett fruktbart möte mellan civila
            krafter och offentligheten som bör vara utformad så att man klarar
            dessa två aspekter.
          </note>
          <note>
            Anhörigträffar är i sammanhanget en självklarhet.
          </note>
          <note>
            Det anhörigstöd som har rullat på ute i kommunerna under tre
            år är väl värt att både förlänga och bygga vidare på under de
            kommande åren, precis som riksdagen har beslutat.
          </note>
          <note>
            Direkt från socialutskottet kan jag också redovisa en samfälld
            önskan till regeringen att den ska återkomma med utformningen
            av hur ett lagstöd i socialtjänstlagen ska se ut för t.ex. avlösning
            i en vårdsituation. Vad har Lars Engqvist att säga om det?
          </note>
          <note>
            Vi vill i sammanhanget också påpeka hur viktiga de insatser är
            som föreningar och organisationer gör med t.ex. väntjänst och
            annat för att solidaritet och kärlek mellan oss människor ska
            blomstra. Ett sätt att skapa en form för det civila mellanmänskliga
            samhällets ansvarstagande är kooperativa sammanslutningar. Just
            äldreboende i brukarkooperativ drift där de boende själva formar
            regler, anställer och bestämmer ekonomin är den form som vi gärna
            vill se mera av.
          </note>
          <note>
            Min sista punkt gäller rättssäkerheten via lagar, regler och
            föreskrifter. Sarah Wägnert själv trodde att det redan fanns en
            lex Sarah när hon med sitt civilkurage ingrep för några år sedan.
            Nu är det redan dags att utvärdera lex Sarah. Jag har inga indikationer
            på att lex Maria med sin medicinska tillsyn inte skulle kunna
            fungera. Men trots dessa båda lagar finns det ändå en känsla av
            att rättssäkerheten för äldre kan bli betydligt bättre. Kanske
            en förebyggande lex Magdalena, för att fortsätta med detta gammaltestamentliga
            temat, skulle kunna vara en väg framåt.
          </note>
          <note>
            Jag menar att äldreomsorgen visserligen också i fortsättningen
            bör vara en kommunal angelägenhet men att statens ansvar för likvärdighet
            och rättssäkerhet bör tydliggöras. Genom att ansvara för målskrivningar
            och en förstärkt tillsyn, förutom utbildning och forskning, ska
            staten skapa likvärdighet och rättstrygghet. Just tillsynsarbetet
            och uppföljningar av mål bör på äldreomsorgssidan bli lika utbyggda
            och ambitiösa som de är för skolsystemet. Jag har en viss sympati
            för Moderaternas förslag i sammanhanget.
          </note>
          <note>
            Sanktioner mot oansvariga institutioner är ett sätt.
          </note>
          <note>
            Men det är ännu viktigare att parallellt kunna erbjuda stöd,
            råd och utveckling, gärna i form av länsvisa utvecklingscenter
            för äldreomsorg, en lex Magdalena som jag menar skulle betona
            det ansvar som ligger i att förebygga och att skapa rutiner snarare
            än att ställa till svars i efterhand. Trista äldremiljöer och
            problem ska inte behöva uppstå om bra målarbete, utvecklingsarbete,
            god uppföljning och rådgivning finns att tillgå.
          </note>
          <note>
            Diskussioner om att sammanföra hälso- och sjukvårdslagen med
            socialtjänstlagen i det som rör äldreomsorgen kan nog bli intressanta.
          </note>
          <note>
            Detta arbete är i första hand inte en kostnadsfråga utan en ambitions-
            och samordningsfråga. Inom en sådan ram kan för övrigt också patientnämnderna
            utvecklas till att behandla både vård- och omsorgsärenden. Där
            skulle fortbildning och tillsyn av gode män och ställföreträdare
            kunna ske på ett regelmässigt sätt.
          </note>
          <note type="speaker">
            Anf. 11 CHRIS HEISTER (m):
          </note>
          <note>
            Fru talman! Det är en påtagligt nöjd socialminister som står
            här i talarstolen och som egentligen tycker att det inte är något
            större problem med äldreomsorgen och att det egentligen inte behövs
            göras så väldigt mycket. Då får man också en väldigt tafatt socialminister
            och en väldigt tafatt regering.
          </note>
          <note>
            När man lyssnar till vad socialministern tänker göra för att
            komma till rätta med alla de missförhållanden och problem som
            finns i äldreomsorgen så säger han att han ska följa utvecklingen,
            och han ska utvärdera lex Sarah. När lex Sarah träder i kraft
            är det redan för sent, då har ju missförhållandena och vanvården
            redan skett. Han ska prata med facket. Det gjorde Mona Sahlin
            för ett år sedan för att försöka förbättra rekryteringen till
            äldreomsorgen. Det hände ingenting då, och jag tror inte att det
            kommer att hända någonting den här gången heller genom att man
            bara pratar. Man ska tillsätta särskilda arbetsgrupper.
          </note>
          <note>
            Jag tycker inte att detta duger, socialministern.
          </note>
          <note>
            Det är inte tillräckligt. Det behövs kraftfulla åtgärder, och
            därför behövs det också en annan regering. Det behövs kraftfulla
            åtgärder som gör att människor får ett större inflytande över
            sin äldreomsorg, får mer att säga till om. De ska inte vara i
            händerna på kommunen. Det behövs en mycket mer kraftfull tillsyn.
            Den tillsyn som är i dag duger inte. Det har socialministern inte
            heller något svar på.
          </note>
          <note>
            Vi säger att vi vill ha en oberoende tillsynsmyndighet som kan
            utöva tillsyn över äldreomsorgen och sjukvården. Och varje äldreboende
            ska ha tillstånd innan det startar, både kommunalt och privat,
            så att man vet att det finns utbildad personal som klarar av sin
            uppgift och så att man vet att det finns en ordentlig läkarkontakt.
            Och Lars Engqvist står tomhänt.
          </note>
          <note>
            Lars Engqvist säger att vi inte ska ha äldrepeng med ökad valfrihet
            för den enskilde. Men Lars
          </note>
          <note>
            Engqvist begriper inte vad det innebär. Men det gör
          </note>
          <note>
            Monika, och låt mig säga vad hon har sagt om äldrepengen och
            om möjligheten att få vara med och vara involverad i sin egen
            äldre omsorg. Hon säger följande:
          </note>
          <note>
            Äntligen får jag bestämma själv vem som jag får hjälp av. För
            mig är detta som skillnaden mellan demokrati och diktatur.
          </note>
          <note>
            Lars Engqvist, titta lite mer på förslagen från Moderaterna och
            Folkpartiet. Här finns det möjligheter att komma fram om man bara
            vågar ta bort sina skygglappar och se att det finns bra förslag
            också på andra håll.
          </note>
          <note type="speaker">
            Anf. 12 LENA OLSSON (v):
          </note>
          <note>
            Fru talman! Jag måste börja med att säga att det är otroligt
            vad man får höra att Moderaterna skulle kunna åstadkomma med så
            stora skattesänkningar som de vill göra för att få en förbättrad
            äldreomsorg. T.ex.
          </note>
          <note>
            förslaget om äldrepengen avvisar vi från Vänsterpartiet. Vi vill
            ha en generell välfärd som är till för alla.
          </note>
          <note>
            Jag vill också kommentera förslaget som innebär att man ska få
            välja. Jag har inte hört en enda äldre person som vill välja vårdgivare.
            Däremot har jag hört att de vill välja vad de ska sätta på sig,
            när de ska gå upp, hur länge de ska få sitta och äta, när de ska
            gå ut på promenad och hur många gånger som de ska duscha. Det
            är de signaler som jag får från både personal och de äldre. Det
            är framför allt de äldre som väljer detta. Inte en enda har sagt
            att det skulle ha någon betydelse att få välja vårdgivare.
          </note>
          <note>
            När det gäller Kristdemokraterna och att vi har avvisat mer pengar
            till kommunerna vill jag säga att vi aldrig kan ställa upp på
            att finansiera det genom t.ex. en ytterligare karensdag för vårdpersonal
            som tjänar väldigt dåligt. De har inte alls kommit upp i sitt
            rätta värde. Vi tar inte pengar därifrån. Vi tar inte pengar med
            den ena handen och ger med den andra.
          </note>
          <note>
            Det som behövs, så som vi ha sagt förut, och som jag vill återkomma
            till är mer resurser. Det har tillskapats mer resurser, det kommer
            mer resurser. Det är ett grundläggande problem som vi har. Vi
            behöver utbildad personal, personal som är rätt avlönad. Vi behöver
            också stödja, som det har sagts i debatten, de anhöriga. De anhöriga
            kommer att bli väldigt betydelsefulla i framtiden i och med att
            vi kommer att få mycket fler äldre.
          </note>
          <note>
            Det finns en stor önskan bland personalen av heltid i stället
            för deltid. Där har man inte kommit så långt. Det togs några steg
            förut, men man har inte kommit så långt som man vill.
          </note>
          <note>
            Jag skulle vilja avsluta med att säga att jag tycker att Stockholm
            företräder en stor experimentverkstad, där man experimenterar
            med de gamla, på deras bekostnad. Det finns t.o.m. de som säger:
            Nu har jag varit utauktionerad för tredje gången. Det är ingen
            som har frågat mig vad jag tycker om att den eller den vårdgivaren
            ska sköta om mig.
          </note>
          <note type="speaker">
            Anf. 13 SVEN BRUS (kd):
          </note>
          <note>
            Fru talman! Nej, Lena Olsson, den ursäkten duger inte. Titta
            på helheten i det kristdemokratiska budgetalternativet. Då återstår
            frågan: Varför säger Vänsterpartiet nej till mer resurser till
            kommunerna och talar stort och brett om behoven?
          </note>
          <note>
            Äldreomsorgen är vårt gemensamma ansvar.
          </note>
          <note>
            Varje samhälle måste värderas utifrån bilden av hur man behandlar
            sina äldre. Äldreomsorg är också en fråga om människor, små, svaga
            och utsatta människor. Vi kristdemokrater använder ofta ordet
            värdighet i det här sammanhanget. Det är fråga om människosyn,
            att se individen inte som ett vårdobjekt utan som en unik människa.
            Och värdigheten handlar just om att få hjälp utifrån sina behov,
            att få behoven sedda och värderade och att också få en adekvat
            hjälp. För det behövs, som det har sagts många gånger i dag, mer
            vårdande personal med bättre kompetens, och det behövs i dag fler
            vårdplatser i Sverige.
          </note>
          <note>
            Nu talar Socialdemokraterna väldigt mycket om detta. Lars Engqvist
            berömmer sig av ökningen av personal. Det är bra med de 30 000
            som har kommit till. Men låt mig påminna om att behovet är 225
            000
          </note>
          <note>
            nya medarbetare till 2010, och av den perioden har två år redan
            gått. I den takten kommer vi att missa målet grovt. Det räcker
            det, Lars Engqvist. Här behövs mer krafttag.
          </note>
          <note>
            Nu har man haft åtta år på sig, och frågan inställer sig: Varför
            präglas inte vården i dag av den värdighet som vi har talat om?
            Varför finns det inte tillräckligt med personal? Varför måste
            många kommuner i dag anställa helt outbildad personal? Varför
            saknar 5 000
          </note>
          <note>
            äldre i landets kommuner plats i särskilt boende, trots konstaterat
            behov och i många fall t.o.m. biståndsbeslut? Det är Socialdemokraterna
            som har regerat i åtta år som är svaret skyldiga.
          </note>
          <note type="speaker">
            Anf. 14 KENNETH JOHANSSON (c):
          </note>
          <note>
            Fru talman! Jag är beredd att ta ansvar, säger socialministern.
            Ja, fattas bara. Jag ska tillsätta arbetsgrupper, jag ska lyssna,
            säger han. Det kan vara motiverat, men det är inga svar och inget
            konkret. Ledarskap för mig handlar om att lyssna, men det handlar
            också om att handla.
          </note>
          <note>
            Centerpartiets svar på de frågor jag ställde till socialministern
            är för det första: Vi får inte svika de demenssjuka. De är många,
            särskilt utsatta och har speciella behov. Det behövs kunskap,
            erfaren personal, tid för omtanke, lugn och trygg miljö. Stöd
            och avlastning för anhöriga är mycket angeläget. Rättssäkerheten
            för demenssjuka behöver förbättras och förtydligas. Nya mediciner
            öppnar nya möjligheter.
          </note>
          <note>
            För det andra: Effektivare tillsyn är nödvändig.
          </note>
          <note>
            Det krävs initiativ från socialministerns sida.
          </note>
          <note>
            För det tredje: Den långsiktiga personalförsörjningen måste klaras.
            Regeringen borde för länge sedan tillsammans med berörda parter
            ha tagit fram ett åtgärdsprogram för en nödvändig uppvärdering
            av vård- och omsorgsyrkena. För att unga människor ska välja dessa
            yrkesområden krävs rimliga arbetsförhållanden.
          </note>
          <note>
            Jag och Centerpartiet välkomnar debatten om hur vi på bästa tänkbara
            sätt tillvaratar de äldre som resurs, hur vi ekonomiskt och på
            annat sätt klarar behovet hos ett ökat antal äldre av god omsorg
            av hög kvalitet som utförs med värdighet och respekt för den enskilda
            människan, anhörigas behov av ökat stöd och hur vi tillgodogör
            oss omvårdnadsutvecklingen och de medicinska framstegen.
          </note>
          <note>
            Låt oss vända debatten från E som i elände till E
          </note>
          <note>
            som i etik, empati och egenvärde. Centerpartiet är berett att
            medverka till detta.
          </note>
          <note type="speaker">
            Anf. 15 BO KÖNBERG (fp):
          </note>
          <note>
            Fru talman! I mitt förra inlägg tog jag upp ett antal förslag
            som jag och Folkpartiet tror skulle kunna leda till förbättringar
            för de gamla och för dem som behöver äldreomsorg. Flera av förslagen
            avvisas, såvitt jag förstår, från socialministerns sida. Dock
            var det ett av förslagen som han talade väl om, så jag noterar
            med tillfredsställelse att vi kanske har en likartad uppfattning
            om behovet av någon kontakt i kommunerna som anhöriga och äldre
            ska kunna ta upp angelägna frågor med, det vi brukar kalla äldreombudsman.
          </note>
          <note>
            Jag för min del ska göra så att jag informerar mina kommunalpolitiker
            om den diskussion som vi har haft och vad som har sagts. Jag hoppas
            att det bidrar till att man i många kommuner i vårt land försöker
            åstadkomma något liknande. Förstås är alla välkomna till detta.
            Vi påstår inte att vi vet precis hur det ska se ut och att det
            bara finns en lösning, men syftet är att se till att det finns
            ökade möjligheter för anhöriga att komma fram med sina synpunkter.
          </note>
          <note>
            Jag tog upp frågan om det var bättre i dag efter dryga sju år
            av socialdemokratiskt regeringsinnehav.
          </note>
          <note>
            På några punkter är det lätt att kontrollera. När det gäller
            fast läkarkontakt är det ungefär likadant som
          </note>
          <note>
            1994, om man jämför antalet fasta läkarkontakter i förhållande
            till befolkningen. Det är ganska oförändrat. När det gäller vårdköerna
            är det alldeles uppenbart att det är mycket sämre än för sju år
            sedan. Vad gäller äldreomsorgen är det förstås svårare att ge
            ett definitivt omdöme, men mitt intryck efter många kontakter
            med dem som arbetar inom den och med anhöriga som har sina nära
            inom ett särskilt boende och hemtjänsten är inte att det är bättre.
            Det är möjligt att personalen har ökat med, om jag uppfattade
            ministern rätt, med 9-10 %, samtidigt som behoven under de här
            sju åtta åren har ökat kraftigt.
          </note>
          <note>
            Det som ni nu har att stå för innan ni går till val är ingenting
            att skryta med. Det finns allt skäl att försöka få till stånd
            en ny regering här i landet om vi vill ha en bättre äldreomsorg.
          </note>
          <note>
            Anf. 16 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Bo Könberg är inne på egentligen på samma resonemang
            som Lotta Hedström, nämligen:
          </note>
          <note>
            Hur skapar vi en bättre relation mellan medborgarna och dem som
            är ansvariga för vården och omsorgen?
          </note>
          <note>
            Lotta Hedström pekade på kommunernas och landstingens skyldighet
            att ha särskilda patientnämnder.
          </note>
          <note>
            Jag tror att de är alltför mycket koncentrerade på det som bara
            är sjukvård och i alldeles för liten utsträckning uppmärksammar
            det som är övrig vård och omsorg. Det är möjligt att det ska kunna
            utvecklas ett system, möjligen i form av ombudsmän eller någon
            annan organisation, för att försäkra sig om att man har någon
            att tala med, inte bara när det gäller sjukvården utan också vad
            gäller äldreomsorgen. Jag hoppas att kunna återkomma med ett förslag
            i den riktningen.
          </note>
          <note>
            Vi vet vad som saknas i dagens äldreomsorg, och vi vet vad som
            behöver göras. Det saknas resurser.
          </note>
          <note>
            Efter 90-talets allvarliga ekonomiska bekymmer ser vi nu att
            kommunerna börjar komma upp till ytan i ekonomin, och de kan nu
            börja planera för framtiden.
          </note>
          <note>
            Det är viktigt att vi ser till att resurserna ökar ytterligare.
            Vi har tillfört avsevärda resurser. Vi kan mäta detta i form av
            ett ökat antal anställda som nu arbetar i äldreomsorgen. Men det
            behövs ännu mer personal, och det behövs resurser för att erbjuda
            utvecklingsprogram för de anställda.
          </note>
          <note>
            Vi behöver satsa mer på personalen. Det är ett egendomligt samhälle
            där en nyutexaminerad 20-
          </note>
          <note>
            eller 22-årig ung kille som har koncentrerat sig på datautbildning
            omedelbart får ett arbete med 23 000-
          </note>
          <note>
            25 000 kr i lön medan den som utbildat sig på att vårda och ta
            ansvar för medmänniskor erbjuds en lön på 14 000-15 000 kr. Ännu
            allvarligare är det när man vet om att möjligheterna att påverka
            arbetet och utvecklas i yrket är små. Ibland känns det rätt hopplöst.
          </note>
          <note>
            Vi måste helt enkelt bestämma oss för att erbjuda dem som arbetar
            i vården och omsorgen väsentligt bättre arbetsvillkor. Annars
            kommer de inte att stanna, och än värre: Annars kommer inte unga
            människor att söka sig till vårdutbildningarna. De närmaste åren
            är det ett viktigt politiskt ansvar för kommunalpolitiker, landstingspolitiker
            men också för oss att vända utvecklingen och erbjuda de anställda
            bättre möjligheter att utvecklas på jobben och bättre förutsättningar
            för sitt arbete.
          </note>
          <note>
            Vi behöver också utveckla samverkan med anhörigorganisationerna.
            Vi ska ha en ständig dialog lokalt, regionalt men också centralt
            med anhörigorganisationerna för att utveckla verksamheten. Jag
            vill till
          </note>
          <note>
            Kenneth Johansson säga att en diskussion med de anhörigas organisationer
            är viktig för att just definiera vad staten kan göra. Väldigt
            mycket ansvar ligger på kommunerna. Men staten har också ett ansvar
            att lokalisera på vilka områden vi ska kunna gå vidare.
          </note>
          <note>
            Det gäller t.ex. att utveckla demensvården. Det är därför viktigt
            att vi nu sätter i gång arbetsgruppen.
          </note>
          <note>
            Vi behöver en stärkt tillsyn. Men jag förstår inte på vilket
            sätt en ny myndighet med mindre resurser ska leverera en bättre
            tillsyn. Vad vi behöver är en tillsyn i länsstyrelsernas och i
            socialstjänstens regi som har resurser nog att följa upp verksamheten.
            Vad vi behöver är en fungerande tillsyn, inte ännu en ny myndighet.
          </note>
          <note>
            Sedan måste jag trots allt ta upp frågan om resurserna. Det går
            inte att gå ut till svenska folket och säga att den stora framtida
            utmaningen är äldreomsorgen, där vi behöver mer resurser och mer
            personal, och samtidigt säga att det viktigaste politiska budskapet
            i det här valet är att sänka skatter och dränera den offentliga
            sektorn från resurser. Man måste bestämma sig.
          </note>
          <note>
            Jag menar att vi behöver långsiktigt öka resurser och anser inte
            att det är möjligt att gå ut med gigantiska skattesänkningslöften,
            som Moderaterna står får.
          </note>
          <note>
            Jag tror att om Kenneth Johansson håller sig på fel sida i politiken
            är risken att hans tre E:n kommer att adderas med ytterligare
            ett, nämligen egoism. Undvik det. Kenneth Johansson får se till
            att han inte följer
          </note>
          <note>
            Moderaterna för långt när det gäller skattesänkningar.
          </note>
          <note type="speaker">
            Anf. 17 LOTTA N HEDSTRÖM (mp):
          </note>
          <note>
            Fru talman! Det åtgärder som jag skissade - medinflytande över
            äldreomsorgsarbetet, kompetenshöjning, allmän arbetstidsförkortning,
            anhöriginsatser och ett tydligt statligt ansvar för rådgivning,
            målsättning och uppföljning - finns i olika tappning hos många
            andra företrädare. Det är med gott hopp och ett varmt tack för
            en fin debatt som jag börjar mitt sista inlägg.
          </note>
          <note>
            Centern föreslår att vi ska stava äldreomsorg med
          </note>
          <note>
            E. Jag ser risken att det kan bli en "eländig eldrevård"
          </note>
          <note>
            av det. Jag tror att det är bättre att lägga till ett antal
          </note>
          <note>
            K:n efter ordet äldre. Det är kunskap, kvalitet, kärlek, kontinuitet,
            kontakt, kommunikation och kanske kooperativ.
          </note>
          <note>
            Jag skulle vilja ställa två frågor till ministern om bokstaven
            K. Är ministern med på noterna? Den första frågan handlar om kosten.
            Nästan ingen av oss har i debatten berört kostens betydelse. Vad
            kan regeringen göra för att medverka till en fullvärdig, giftfri,
            gärna närproducerad och genmanipulationsfri kost för äldre människor
            så att de behåller vitalitet och psykiska funktioner?
          </note>
          <note>
            Mitt sista K, ministern, handlar om kompetensutvecklingskonton.
            Vill ministern medverka till att vi får ett fullt genomfört förslag
            om individuellt kompetenssparande?
          </note>
          <note>
            Jag vill också passa på påminna om de mål vi har i vår egen nationella
            handlingsplan. De kan vi alla ha med oss in i valet. De fyra målen
            är:
          </note>
          <note>
            · Äldre människor ska kunna leva ett aktivt liv och ha inflytande
            i samhället över sin vardag.
          </note>
          <note>
            · Äldre ska kunna åldras i trygghet och med bibehållet oberoende.
          </note>
          <note>
            · Äldre ska bemötas med respekt.
          </note>
          <note>
            · Äldre ska ha tillgång till god vård och omsorg.
          </note>
          <note>
            Detta är vi överens om i riksdagen, och det ska vi ta med oss
            in i valet. Vi kan kanske också ta med oss ett litet rart citat:
            En vis ålderdom har ingen ålder, bara visdom.
          </note>
          <note>
            Anf. 18 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! När jag var fem år var bara var tionde medborgare
            i Sverige över 67 år, som då var pensionsåldern. Då var femtionde
            över 85 år. Nu går vi mot en utveckling där snart var fjärde,
            i varje fall var femte, medborgare är över 65 år och var tionde
            över
          </note>
          <note>
            85 år.
          </note>
          <note>
            Många tror att det är IT-utvecklingen och internationaliseringen
            som är den stora samhällsförändringen. Jag tror att det är befolkningsförändringen
            som är den stora utmanande samhällsförändringen, att vi blir så
            många som är äldre. Det kräver nytänkande över hela samhället.
            Men det kräver framför allt att vi är beredda att säga: Vi tar
            ett gemensamt ansvar för att alla som blir äldre och behöver vård
            och omsorg ska få det.
          </note>
          <note>
            Det är lätt att göra enkla politiska slagord av detta.
          </note>
          <note>
            Det är enkelt att när man framför kritik mot missförhållanden
            ta det till intäkt för att det gäller helheten.
          </note>
          <note>
            Svensk äldreomsorg är i stora delar mycket bra. Men det finns
            allvarliga utmaningar och allvarliga problem. Det är viktigt att
            de redovisas och blir föremål för en diskussion här i riksdagen.
            Annars kan vi aldrig förbättra.
          </note>
          <note>
            Vi vet vad som behövs. Vi måste inrikta arbetet på att se till
            att vi fullföljer vårt uppdrag att skapa resurser för att skapa
            en god äldreomsorg. Men då kan vi heller inte lova stora minskningar
            i samhällets resurser. Jag tror att detta är viktigt. Ska man
            lyckas med det måste man diskutera med inte bara vårdtagarna själva
            utan också med de anhöriga och personalen.
          </note>
          <note>
            På måndag träffar jag de fackliga organisationerna på området
            för att be dem svara på frågan: Vad kan staten göra för att vi
            ska få igång en bättre rekrytering till äldrevården? Det är viktigt
            att lyssna på deras synpunkter. De vet om att staten inte är arbetsgivare.
          </note>
          <note>
            Men de har säkerligen förväntningar på att staten gör sitt.
          </note>
          <note>
            Sedan vill jag svara Lotta Hedström att det är viktigt att människor
            har en fullvärdig kost. Det är naturligtvis alldeles orimligt
            att äldre människor, som nu har hänt, ska riskera sin hälsa eller
            t.o.m. sitt liv genom man inte hanterat kosten rätt i storkök.
            Varken
          </note>
          <note>
            Lotta eller jag vet vad som faktiskt hände i det fallet.
          </note>
          <note>
            Vi får hoppas att ansvariga verkligen tar sitt ansvar.
          </note>
          <note>
            Däremot är det viktigt att vi diskuterar kosthållning över huvud
            taget och ser till att vi erbjuder inte bara en god omvårdnad,
            mänsklig kärlek utan också en nyttig kost.
          </note>
          <note>
            Överläggningen var härmed avslutad.
          </note>
          <note>
            2 § Anmälan om återtagande av plats i riksdagen
          </note>
          <note>
            Tredje vice talmannen anmälde att Ola Karlsson (m) den 23 februari
            skulle återta sin plats i riksdagen varigenom uppdraget som ersättare
            skulle upphöra för Johan Lagerfelt, att Karin Pilsäter (fp) den
            27 februari skulle återta sin plats i riksdagen varigenom uppdraget
            som ersättare skulle upphöra för Camilla Dahlin-Andersson.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2001/02:228
          </note>
          <note>
            Till riksdagen
          </note>
          <note>
            Interpellation 2001/02:228 av Sten Andersson om rekrytering av
            arbetskraft från u-länder
          </note>
          <note>
            Interpellationen kommer att besvaras tisdagen den
          </note>
          <note>
            2 april 2002.
          </note>
          <note>
            Skälet till dröjsmålet är resor och möten.
          </note>
          <note>
            Stockholm den 20 februari 2002
          </note>
          <note>
            Utrikesdepartementet
          </note>
          <note>
            Jan O Karlsson
          </note>
          <note>
            Interpellation 2001/02:261
          </note>
          <note>
            Till riksdagen
          </note>
          <note>
            Interpellation 2001/02:261 av Roy Hansson om miljöaspekter av
            fossila bränslen
          </note>
          <note>
            Interpellationen kommer att besvaras fredagen den 8 mars 2002.
          </note>
          <note>
            Skälet till dröjsmålet är internationella resor och andra inbokade
            engagemang.
          </note>
          <note>
            Stockholm den 20 februari 2002
          </note>
          <note>
            Miljödepartementet
          </note>
          <note>
            Lena Sommestad
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Skrivelse
          </note>
          <note>
            2001/02:103 till konstitutionsutskottet
          </note>
          <note>
            Förslag
          </note>
          <note>
            2001/02:RB2 till finansutskottet
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2001/02:84 Anpassningar med anledning
            av övergången till reformerade regler för ålderspension
          </note>
          <note>
            2001/02:Sf22 av Kerstin-Maria Stalin (mp)
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 februari
          </note>
          <note>
            2001/02:795 av Anita Sidén (m) till socialminister
          </note>
          <note>
            Lars Engqvist
          </note>
          <note>
            Tvångsvården
          </note>
          <note>
            2001/02:796 av Ewa Larsson (mp) till statsrådet
          </note>
          <note>
            Ulrica Messing
          </note>
          <note>
            Harmonisering av idrottsmomsen
          </note>
          <note>
            2001/02:797 av Marianne Andersson (c) till statsminister Göran
            Persson
          </note>
          <note>
            Sydafrika och hiv/aids
          </note>
          <note>
            2001/02:798 av Susanne Eberstein (s) till statsrådet
          </note>
          <note>
            Ingela Thalén
          </note>
          <note>
            Diskriminering av adopterade barn
          </note>
          <note>
            2001/02:799 av Birgitta Carlsson (c) till näringsminister Björn
            Rosengren
          </note>
          <note>
            Lanthandlarna som ombud för Svenska Spel AB
          </note>
          <note>
            2001/02:800 av Fredrik Reinfeldt (m) till justitieminister Thomas
            Bodström
          </note>
          <note>
            Polisens resurser för narkotikabekämpning
          </note>
          <note>
            2001/02:801 av Sten Tolgfors (m) till finansminister
          </note>
          <note>
            Bosse Ringholm
          </note>
          <note>
            EU:s högsta skatter
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 5 mars.
          </note>
          <note>
            7 § Kammaren åtskildes kl. 10.30.
          </note>
          <note>
            Förhandlingarna leddes av tredje vice talmannen.
          </note>
        </div>
      </body>
    </text>
  </TEI>
</teiCorpus>
