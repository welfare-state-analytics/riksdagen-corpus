<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--56</head>
          <docDate when="2002-01-23 00:00:00">2002-01-23 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Särskilt anordnad debatt om våld och mobbning i skolan, ungdomsvåld
            samt integration
          </note>
          <note type="speaker">
            Anf. 1 LARS LEIJONBORG (fp):
          </note>
          <note>
            Fru talman! Jag hoppas att mobbningsoffren ska stå i centrum
            för den här debatten. Det är dem som vi i den här salen med skolplikten
            varje dag tvingar till skolan. Det är dem som vi i vuxenvärlden
            inte har kunnat ge det skydd de har rätt till. De tvingas till
            dagar fyllda av slag och kränkningar, av utfrysning och förnedring,
            följda av nätter med magont och mardrömmar inför nya dagar av
            slag och förnedring, utfrysning och kränkningar.
          </note>
          <note>
            Vi har en ny skolminister, som jag hälsar varmt välkommen i sitt
            nya, viktiga värv. Den förra inledde en mobbningsdebatt här i
            riksdagen med att tala om hur synd det var om mobbarna, förövarna.
            Det är det kanske. Men det är mer synd om offren - låt oss vara
            tydliga på den punkten!
          </note>
          <note>
            Nu har vi en minister som säger bättre saker än den gamla. Men
            det duger inte som ambitionsnivå. Vi måste han en minister som
            också gör bättre saker än den gamla. Min andra förhoppning, förutom
            att mobbningsoffren ska stå i centrum, är att det här blir en
            debatt med konkreta besked, där mobbningsoffren och alla vi som
            känner med dem får ett tydligt intryck av att nu kommer befogenheterna
            som rektorer och lärare behöver för att skydda offren bättre.
            Nu kommer de att bli en realitet.
          </note>
          <note>
            Nu har den nye ministern sex minuter på sig att berätta om vilka
            konkreta åtgärder han är redo att vidta. Använd dem väl, Thomas
            Östros!
          </note>
          <note>
            Anf. 2 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Det finns ingenting som gör mig så upprörd som när
            barn kränks och utsätts för trakasserier, mobbning, i vår skola.
            Alla barn har rätt att känna trygghet i skolan. Trygghet är själva
            förutsättningen för att kunna växa med kunskap i skolan. Det är
            någonting som alla barn vet. Det är någonting som alla vi föräldrar
            vet. Det är också någonting som märks när man frågar föräldrar:
            Vad tycker ni är viktigast i skolan? Trygghet kommer mycket högt
            upp, eftersom trygghet är förutsättningen för att växa med kunskap.
          </note>
          <note>
            Det är ett alldeles självklart krav. Det är också ett krav som
            naturligtvis ska innebära att det finns studiero i skolan. Inget
            barn ska behöva sitta och fundera på det som hände på rasten innan
            och vara rädd för att gå ut på rasten efter lektionen. Det blir
            inte mycket ork och koncentration kvar om man utsätts för sådant.
          </note>
          <note>
            Mobbning är ett stort samhällsproblem. Det har funnits mycket
            länge. Det finns i dag. Det som är positivt i dag är att det finns
            en debatt om det och strålkastarljus på det. Det är ett gemensamt
            ansvar för oss alla, barn och vuxna, i vårt samhälle att lösa
            detta.
          </note>
          <note>
            Jag skulle vilja börja med några av de grundläggande mål som
            jag tycker ska vägleda detta arbete.
          </note>
          <note>
            Det ska vara studiero i skolan. Det kräver att det finns resurser
            i vår skola så att vi kan ha tillräckligt med välutbildade lärare,
            specialpedagoger, fritidspedagoger och annan personal i skolan,
            vuxna som ser, hör och verkar tillsammans med våra barn för att
            skapa trygghet i skolan.
          </note>
          <note>
            Jag är också alldeles övertygad om att när eleverna får inflytande
            över skolans arbete så stärks den miljö av gemenskap, samhörighet
            och ansvarstagande som behövs i vår skola.
          </note>
          <note>
            Vuxna får aldrig abdikera från sitt ansvar. Alla har ett stort
            ansvar att visa var gränserna går i behandlingen av varandra.
            Skolan har ett mycket tydligt uppdrag, uttalat i läroplanerna,
            att aktivt förebygga och vidta åtgärder mot mobbning i skolan.
          </note>
          <note>
            Min bedömning är att det kommer att behövas ett mer handfast
            stöd för att stödja skolorna i att utarbeta handlingsplaner mot
            mobbning, i att både arbeta förbyggande och vara mycket tydlig
            när mobbning inträffar. Därför kommer regeringen att ge Skolverket
            i uppdrag dels att samla in, värdera och bedöma de handlingsplaner
            som nu finns i de flesta av våra skolor, dels att ge konkreta
            råd till våra skolor om hur man ska förstärka det arbetet.
          </note>
          <note>
            För att också utveckla detta vidare behövs mer av forskning och
            kunskap kring hur mobbningen ser ut, så att Skolverket tillsammans
            med skolorna sedan ska kunna använda sig av denna kunskap, bli
            starkare i det förebyggande arbetet och kunna agera när det händer.
          </note>
          <note>
            Om mobbning ändå förekommer krävs det snabba och tydliga insatser,
            i första hand för att skydda dem som är utsatta. De ska naturligtvis
            involvera elever, lärare, personal och föräldrar. Det är klart
            att den situationen kan uppstå, när alla handlingsmöjligheter
            är uttömda, att en elev också flyttas för att miljön, lärandet
            och tryggheten ska kunna upprätthållas. Min bedömning är att den
            möjligheten finns i skollagen.
          </note>
          <note>
            Men vi har nu en skollagskommitté som ser över skollagen också
            utifrån detta perspektiv. Jag har som ny skolminister inhämtat
            att de jobbar hårt med detta, och jag ser fram emot deras resultat.
          </note>
          <note>
            Lärarnas roll är oerhört viktig i vår skola! Vi måste också ha
            en känsla av respekt för lärarnas professionalitet och kompetens
            och ge dem det stöd de behöver för att tillsammans med eleverna
            skapa lugn och studiero i vår skola. I den nya lärarutbildning
            som nu börjar, som vi har arbetat med under denna mandatperiod,
            får lärarna med sig grundläggande kunskaper kring hur man ska
            arbeta mot mobbning och lösa de konkreta problem som kan uppstå
            i vår skola.
          </note>
          <note>
            I en bra skola utvecklar man också tydliga regler och normer
            för hur man beter sig mot varandra. Det gör man tillsammans med
            eleverna. Det är så man får det att genomsyra skolan: ett demokratiskt
            förhållningssätt, grundläggande mänskliga rättigheter, att man
            respekterar varandra.
          </note>
          <note>
            I går besökte jag en skola i Hammarö kommun i
          </note>
          <note>
            Värmland där små barn, redan i ettan och tvåan, pratar om just
            detta: att ha respekt för varandra, att hjälpa varandra och att
            inte vara dumma mot varandra.
          </note>
          <note>
            Utbildningsdepartementet driver nu en kampanj där vi vill informera
            och involvera våra elever och lärare i vår skola. Tillsammans,
            heter den. Ta gärna del av detta arbete. Snart hälften av landets
            grundskolor deltar i projektet att lära sig hur vi ska hantera
            mobbning, att öka medvetenheten om mobbningens konsekvenser och
            hur vi ska se till att respektera varandra i framtiden. Det är
            ett konkret folkrörelsearbete för att involvera eleverna.
          </note>
          <note>
            Men till sist handlar det också om skolans resurser, vuxna i
            skolan som är tillsammans med eleverna, som finns i barnens vardag,
            som förmedlar goda normer och värderingar, som samtalar med våra
            barn.
          </note>
          <note>
            När vi nu ökar insatserna till skolan, 5 miljarder kronor, 15
            000 nya lärare, specialpedagoger och fritidspedagoger, är kanske
            det en av de allra viktigaste insatser vi kan göra för att skapa
            en bra skola för alla våra barn.
          </note>
          <note type="speaker">
            Anf. 3 LARS LEIJONBORG (fp):
          </note>
          <note>
            Fru talman! Låt oss utgå från verkligheten. Jag började tala
            om mobbningsoffren. Jag vill påminna om att i verkligheten är
            mobbningsoffren ofta dubbla offer. Om man tittar på vad som händer
            i praktiken med mobbningsoffer - det finns de som har gjort det,
          </note>
          <note>
            Skolverket bl.a. - visar det sig att de mycket ofta får långa
            sjukskrivningsperioder. Ofta tvingas de byta skola. De kommer
            efter. Det är inte alls ovanligt att offren i allvarliga mobbningsfall
            får men för livet.
          </note>
          <note>
            Det är därför som det är så viktigt att göra allt för att skydda
            mobbningsoffren bättre.
          </note>
          <note>
            Det är i det perspektivet som vi har sagt att man som en yttersta
            åtgärd ska kunna flytta förövaren, mobbaren. Om någon måste flytta
            är det rimligare att det är förövaren än offret som flyttar. Dagens
            verklighet sänder fullständigt fel signaler.
          </note>
          <note>
            Denna ståndpunkt har väckt mycket debatt. De som officiellt har
            att tolka gällande lag tolkar den inte som den nya skolministern
            gjorde. När jag talade om detta i den förra debatten sade Thomas
            Östros företrädare "jag ryser". Inte inför mobbarnas framfart
            utan inför Folkpartiets förslag att man i de yttersta fallen skulle
            kunna flytta mobbaren till en annan skola.
          </note>
          <note>
            Nu hörde vi här att detta diskuteras i en statlig utredning som
            heter Skollagskommittén. I ett avseende har Thomas Östros börjat
            bra, nämligen att han säger bra saker. En del av det han sade
            här var också mycket bra. Men i ett annat avseende har han börjat
            dåligt, därför att samma dag som Ingegerd Wärnersson avgick beslöt
            regeringen att förlänga tiden för Skollagskommittén med ytterligare
            ett halvår. Det här viktiga arbetet som Thomas Östros hade inhämtat
            pågår är tydligen inte så viktigt att det behöver komma fram nu
            i vår, som det var planerat, utan man ska få ytterligare ett förlorat
            halvår i kampen mot det svåra skolvåldet.
          </note>
          <note>
            Denna lagtolkning och till att börja med lagstiftning - det är
            det som behövs, en tydligare lagstiftning med större befogenheter
            åt rektorer och lärare - är avgörande, därför att den rådande
            osäkerheten medför just den abdikation från vuxenvärlden som skolministern
            talade om. De vuxna i skolans värld vet inte riktigt vilka instrument
            de enligt gällande lag har till sitt förfogande. Det är förödande.
            Där behövs det en mycket större tydlighet.
          </note>
          <note>
            Jag skulle på temat tydlighet också vilja säga ett par ord om
            resurser. De här i kammaren som följer politiken vet att Folkpartiet
            gick till val på öronmärkta statsbidrag till skolan. Vi kräver
            högre lärarlöner. Vi är för större resurser till skolan.
          </note>
          <note>
            Ändå riskerar man att bli otydlig om man skyller det svåra skolvåldet
            på resursbrist. Det måste stå fullständigt klart att man inte
            får sparka en liggande kamrat så att hon eller han måste åka till
            akuten även om elevassistenten är sjuk den dagen, även om skolpsykologen
            är på kurs. Alltså, vi får inte så till den grad acceptera att
            resurserna är den enda förklaringen att vi ursäktar oursäktliga
            beteenden. Man får inte misshandla varandra i svensk skola bara
            därför att det just då inte är någon vuxen i närheten.
          </note>
          <note>
            Självklart ska skolan ha större resurser, men förklara inte bort
            mobbningen i världens vuxentätaste skola bara med resursbrist.
            Det här är också en normfråga. Det har funnits en flathet i vuxenvärldens
            hantering av det grova skolvåldet. Låt det vara slut på det! Låt
            signalerna från den här debatten vara alldeles entydiga: Det offentliga
            samhället står på offrens sida. Vuxenvärlden mobiliseras nu på
            offrens sida.
          </note>
          <note>
            Reglerna ska vara tydliga. Signalerna ska vara tydliga. Resurserna
            behövs. Men brist på resurser får inte bli en ursäkt för flathet
            gentemot misshandel av svagare kamrater.
          </note>
          <note>
            Det förebyggande mobbningsarbetet är mycket viktigt. Värderingarna
            måste finnas tydligt i botten. I
          </note>
          <note>
            svensk skola, som vi tvingar alla barn till med skolplikten,
            ska respekt för varandra råda. Det är fullständigt oacceptabelt
            att något barn som vi har tvingat till skolan ska behöva utsättas
            för kränkningar, utfrysning eller våld. Efter den här debatten
            hoppas jag att det står alldeles klart.
          </note>
          <note>
            (Applåder)
          </note>
          <note>
            Anf. 4 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Låt mig säga att jag delar Lars Leijonborgs engagemang
            när det gäller de utsatta barnen.
          </note>
          <note>
            Där finns det ingen skillnad mellan oss.
          </note>
          <note>
            Låt mig också säga att jag lägger väldigt stor vikt vid resurserna
            i skolan. Jag tror att det faktiskt är nödvändigt att vi får fler
            lärare, fler av annan personal i vår skola. Det är i samverkan
            mellan lärare, elever och föräldrar som vi kan skapa den miljö
            i skolan som vi alla vill ha, en trygg och fin skola där barnen
            känner att de kommer att utvecklas.
          </note>
          <note>
            Folkpartiet säger sig vilja öka resurserna. Vi vet att så är
            det inte med alla de partner ni tänker ha med er i en framtida
            regering. Det är bra om det ges tydliga besked på den punkten.
          </note>
          <note>
            Den andra frågan som är väldigt viktig är det förebyggande arbetet
            men också att agera om det inträffar mobbning på skolan. Det får
            inte förväxlas med att vi ska flytta in domstolar i våra skolor.
            Strafftänkandet kan inte vara det som leder den pedagogiska idén
            i vår skola. Trygghet till utveckling för våra barn och en skola
            som agerar, men för inte in domstolen i skolan.
          </note>
          <note type="speaker">
            Anf. 5 LARS LEIJONBORG (fp) replik:
          </note>
          <note>
            Fru talman! Vi är helt överens om resursfrågan, därför skulle
            jag vilja fråga skolministern en annan sak. Nu har Skollagskommitténs
            arbete förlängts med ett halvår. Jag beklagar det väldigt mycket.
            Det hade varit bra om förslagen hade funnits före valet. Framför
            allt är det bråttom. Kan skolministern tänka sig att bryta ut
            de förslag som har med skyddet av mobbningsoffer att göra så att
            vi vinner ett halvår på det sättet? Jag tycker att det vore synd
            om också den frågan blev ett halvår försenad.
          </note>
          <note>
            Jag håller helt med skolministern om att vi inte ska ha in domstolar
            i skolorna. Men också för förövarnas skull är det väldigt viktigt
            att samhällets reaktion blir tydlig. Det visar sig att det finns
            ett samband mellan att mobba i skolan och annan ungdomskriminalitet.
            Också för förövarna är det viktigt att vi är tydliga. Är skolministern
            beredd att se till att vi snabbt får fram en sådan lagstiftning?
          </note>
          <note>
            Anf. 6 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Vi behöver stärka skollagen för att stärka elevers
            rättssäkerhet och trygghet. Men den ska inte stärkas för att införa
            nya typer av straffsystem.
          </note>
          <note>
            Det är bra att Lars Leijonborg är tydlig också på den punkten.
            Då kanske vi börjar närma oss varandra.
          </note>
          <note>
            Jag vill att utredningen - där alla partier är representerade
            - får arbeta med frågan under seriösa former och i en diskussion
            där vi känner respekt för varandra och söker efter kloka lösningar.
            Så skulle jag vilja att skolfrågan som helhet behandlas fr.o.m.
          </note>
          <note>
            nu.
          </note>
          <note>
            Jag är rädd för en diskussion som handlar om att alla problem
            skolan möter ska lösas med utsortering, dvs. att vi ska flytta
            våra barn - det handlar om barn -
          </note>
          <note>
            så fort det uppstår ett problem. Det kan inträffa att den nödlösningen
            måste tas till. Men den får inte vara huvudredskapet. Inte heller
            när det gäller elever som inte når kunskapsmålen kan en flyttning
            från klassen vara en lösning.
          </note>
          <note>
            Se till att den sociala miljön fungerar i vår skola -
          </note>
          <note>
            sammanhållningen och respekten för varandra. Då behövs de vuxna,
            lärarna, samtalet och diskussionen med eleverna.
          </note>
          <note>
            Jag skulle önska att vi kunde nå den gemensamma ståndpunkten
            i hela Sveriges riksdag.
          </note>
          <note type="speaker">
            Anf. 7 LARS LEIJONBORG (fp) replik:
          </note>
          <note>
            Fru talman! Skolministern ska vara medveten om att alla nu lyssnar
            oerhört noga på vad Thomas Östros säger. Finns det några konkreta
            besked i de vackra orden? Jag tycker inte riktigt att inläggen
            hittills lever upp till detta. Tvärtom! Om man tänker efter är
            det än så länge bara ord.
          </note>
          <note>
            T.ex. har vi detta att förslagen inte får innebära att sortera
            ut elever. Vår utgångspunkt i vår kritik är att dagens skola är
            en utslagningsmaskin. Inte minst många mobbningsoffer tappar fotfästet
            i tillvaron.
          </note>
          <note>
            Självmordsfrekvensen bland mobbningsoffren är skrämmande. Skolan
            får inte vara en utslagningsmaskin. Det är just därför skolan
            ropar efter befogenheter att hantera de riktigt svåra konfliktfallen.
            Tyvärr har Thomas Östros i dag inte lämnat något besked om de
            befogenheterna.
          </note>
          <note type="speaker">
            Anf. 8 BEATRICE ASK (m):
          </note>
          <note>
            Fru talman! I morse ville min nioåring diskutera
          </note>
          <note>
            "snacket" som vi skulle ha i dag. Mobbning engagerar barn. Vi
            pratade om debatten. Jag passade på att fråga Stefan om han hade
            något tips på hur mobbning ska stoppas. Han sade att han tyckte
            att de snälla kunde få ett pris. Han påstod att han hade läst
            om det i tidningen Bamse.
          </note>
          <note>
            Jag tänker inte föreslå det i dag. Offren måste stå i centrum.
            Men Stefan har en viktig poäng, nämligen att också barn som är
            snälla och ställer upp för sina kompisar behöver uppmärksamhet
            och uppmuntran.
          </note>
          <note>
            Det borde alla vuxna tänka på.
          </note>
          <note>
            Frågan i dag är framför allt om regering och riksdag har gjort
            tillräckligt på sina nivåer för att förebygga och ingripa mot
            mobbning. Vi har, precis som alla som arbetar i skolorna, skyldighet
            att verka för att varje elev kan känna sig trygg och respekterad.
          </note>
          <note>
            Verkligheten visar att det finns mycket mer att göra. Ungefär
            100 000 barn beräknas vara utsatta för mobbning. De kränks mer
            eller mindre regelbundet i eller på väg till skolan. 4 % upplevde
            sig mobbade år
          </note>
          <note>
            2000. Tre år tidigare var siffran 2 %. Tendensen verkar vara
            att mobbning ökar i omfattning och blir allt grövre.
          </note>
          <note>
            Vardagen i många skolor är tuff i dag. Lägger man till mobbningsproblemen,
            övrigt våld och kriminalitet är läget bekymmersamt. Många barn
            och ungdomar tvingas bokstavligen leva i rena vilda västern där
            snart sagt vad som helst kan hända. Det är otryggt.
          </note>
          <note>
            Vi har nyligen fått svart på vitt att den svenska skolan är en
            av världens stökigaste. I den miljön får mobbning näring.
          </note>
          <note>
            Den socialdemokratiska regeringen har inte tagit problemen på
            tillräckligt stort allvar. Att skolminister
          </note>
          <note>
            Ingegerd Wärnersson har diskuterat värdegrunden i ett år och
            har startat en kampanj är jättefint, men det räcker inte. Våld
            och mobbning går inte att prata bort.
          </note>
          <note>
            Det krävs verktyg och ett vuxet ledarskap som är klart och tydligt
            om vad elever och lärare ska göra och inte göra för att få en
            acceptabel arbetsmiljö. Ska vi nå dit krävs nya tag i politiken.
          </note>
          <note>
            Jag tänkte ta upp två saker. Den första är att vi måste slå fast
            att svensk lag gäller i skolan. Övergrepp är ett brott och ska
            polisanmälas. Vi kan inte ha andra regler i skolan än utanför.
          </note>
          <note>
            Det här kan låta som att slå in öppna dörrar. Men det är inte
            så. Många lärare och övriga vuxna i skolan avstår från att anmäla
            brott. Varför går det att spekulera om, men det behövs bättre
            kunskaper om vad lagen säger och vad polisen är till för och inte
            till för.
          </note>
          <note>
            Där kan vi hjälpa till. Vi måste förtydliga skolans skyldighet
            på den punkten. Enligt socialtjänstlagen måste skolan anmäla om
            ett barn misshandlas hemma. Samma sak borde rimligen gälla om
            barn misshandlas i skolan. Är den blivande skolministern möjligen
            beredd att se till att det blir så?
          </note>
          <note>
            Att ringa till polisen är förstås en yttersta åtgärd.
          </note>
          <note>
            Skolans och föräldrars ansvar är att se till att det aldrig behövs.
            Många skolor har planer för hur arbetet mot mobbning ska bedrivas.
            En del lyckas. På andra håll känner inte många till vilka planer
            som finns.
          </note>
          <note>
            Därför får de aldrig verkan. Alla program är inte heller så genomtänkta
            som de borde vara.
          </note>
          <note>
            Den andra saken är att vi moderater här vill ha en förändring.
            Det är dags att göra upp med föreställningen om att planer och
            god vilja räcker för att bekämpa mobbning. Så är det inte. Mobbning
            kan växa överallt där människor möts och verkar. Det krävs kunskaper
            om mekanismerna bakom mobbning och hur de bekämpas för att lyckas.
            Därför är det dags att gå ett steg till än vad vi gjorde när vi
            skrev in i läroplanen vad skolorna ska göra när det gäller mobbning.
            Det är hög tid att städa undan alla hyllvärmare och ställa kvalitetskrav
            på insatserna. Skolorna ska naturligtvis arbeta med forskningsbaserade,
            systematiska åtgärdsprogram som ger resultat. Sådana finns.
          </note>
          <note>
            Låt oss ge Skolverket i uppdrag att utvärdera och kvalitetsmärka
            mobbningsprogram och göra de som finns och fungerar väl kända.
          </note>
          <note>
            Socialdemokratiska regeringar har haft chans att ta tag i problemen
            i åtta år. Omkring 100 000 barn mobbas årligen. Problemen ökar.
            Svaret har hittills blivit en kampanj. Var finns långsiktigheten,
            fastheten och systematiken?
          </note>
          <note>
            Vi moderater anser att elever, föräldrar och allmänhet ska kunna
            kräva hög kvalitet på skolornas insatser i alla avseenden. Det
            finns miljöcertifierade företag. Jag tycker att vi ska se till
            att vi också får antimobbningscertifierade skolor, där arbetet
            bedrivs målmedvetet och ständigt utvärderas. För att nå dit krävs
            ett tydligt uppdrag. Thomas Östros har meddelat att man nu ska
            göra något, men då gällde det mer forskning och mekanismerna bakom
            mobbning. Lägg då till att det också krävs forskning om vad som
            fungerar och vilka resultat som uppnås, så kanske vi kan bli överens.
            Det krävs att åtta års prat byts mot konkreta insatser i en rad
            avseenden. För att få det krävs en regering som vill ta konkreta
            initiativ för att få stopp på mobbning. Det återstår att se om
            Thomas
          </note>
          <note>
            Östros kommer att se till att den sittande regeringen klarar
            av det.
          </note>
          <note>
            (Applåder)
          </note>
          <note>
            I detta anförande instämde Per Bill, Catharina
          </note>
          <note>
            Elmsäter-Svärd, Petra Gardos, Margareta Cederfelt,
          </note>
          <note>
            Carl-Erik Skårman, Carl G Nilsson, Stefan Hagfeldt,
          </note>
          <note>
            Jan Backman, Ewa Thalén Finné, Inga Berggren,
          </note>
          <note>
            Carl-Axel Johansson, Maud Ekendahl, Hans Hjortzberg-Nordlund,
            Bo Lundgren, Ingvar Eriksson, Cecilia Magnusson, Anita Sidén,
            Elizabeth Nyström, Berit
          </note>
          <note>
            Adolfsson, Lars Elinderson, Per-Samuel Nisser, Jan-
          </note>
          <note>
            Evert Rådhström, Johan Lagerfelt, Patrik Norinder,
          </note>
          <note>
            Lennart Bolander, Ola Sundell, Olle Lindström, Anders Sjölund,
            Elisabeth Fleetwood, Anna Kinberg och
          </note>
          <note>
            Anders G Högmark (alla m).
          </note>
          <note>
            Anf. 9 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Låt mig börja med att notera att jag tror att det
            finns en bred gemensam grund i diskussionen mellan mig och Beatrice
            Ask när det gäller synen på våld och mobbning i skolan. Jag är
            övertygad om att hon också är starkt engagerad i frågan, som gammal
            skolminister.
          </note>
          <note>
            Jag delar Beatrice Asks uppfattning att skolan är en del av samhället.
            Vi kan inte acceptera företeelser i skolan som icke accepteras
            i övriga delar av samhället. Det krävs mycket tydliga normer och
            värderingar och ett mycket tydligt budskap om rätten till trygghet
            i skolan. Det handlar om våra barn.
          </note>
          <note>
            Jag noterar också, vilket är intressant, att Beatrice
          </note>
          <note>
            Ask är ganska nära den idé jag nu har fört fram om att ge Skolverket
            ett tydligare uppdrag att ge mera handfasta råd och hjälp till
            skolor med att ta fram och värdera de handlingsplaner som alla
            skolor måste ha, både för att förebygga våld och trakasserier
            och för att ingripa om det förekommer. Det är någonting jag har
            upplevt ett starkt behov av ute i skolorna. Det kommer vi att
            ge Skolverket i uppdrag.
          </note>
          <note type="speaker">
            Anf. 10 BEATRICE ASK (m) replik:
          </note>
          <note>
            Fru talman! Jag är övertygad om att Thomas
          </note>
          <note>
            Östros och jag har en hel del gemensamma uppfattningar i den
            här frågan. Det borde alla vuxna ha.
          </note>
          <note>
            Sedan återstår det att se vad man gör av dem.
          </note>
          <note>
            Ja, vi är överens om att samma regler ska gälla i skolan som
            i samhället i övrigt. Problemet är - t.o.m.
          </note>
          <note>
            statsministern har varit inne på detta och uttryckt det så -
            att det känns som om det finns en tafatthet inför den här typen
            av övergrepp i skolan. Det är lite grann så. Det krävs tydligare
            direktiv. Det var det jag var inne på i mitt anförande.
          </note>
          <note>
            Det är roligt att Thomas Östros tycker att jag ligger nära det
            förslag han funderar på. Jag kan säga att vi moderater har drivit
            de här frågorna konkret både i utbildningsutskottet och på annat
            håll under ganska lång tid utan att få det gehör som Thomas Östros
            ger uttryck för.
          </note>
          <note>
            Det blir spännande att se om den nye skolministern kommer att
            ändra kurs för Socialdemokraterna, för då kan vi säkert göra gemensam
            sak och få någonting vettigt gjort för att stoppa mobbningen.
            Vi var överens om att skriva in det i läroplanen, men tyvärr har
            åtta år förflutit utan att det har förverkligats. Nu kan Thomas
            Östros och jag och många till se till att det blir någonting konkret
            uträttat - det vore bra.
          </note>
          <note>
            Anf. 11 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Efter att vi i läroplanen gjorde det väldigt tydligt
            att varje skola ska ha en handlingsplan för hur man ska agera
            mot våld och trakasserier i skolan, både förebyggande genom att
            involvera eleverna och att agera när det sker, har det blivit
            stor aktivitet ute på skolorna. Men det är klart att vi behöver
            samla in den kunskapen, bedöma vilka modeller och metoder som
            fungerar och sprida det vidare. Jag menar att det bör ingå i det
            kvalitetsarbete som vi alltid bedriver med våra skolor för att
            utveckla skolornas arbetssätt. Då får Skolverket en väldigt viktig
            roll. Här är jag beredd att ta ett initiativ för att ge
          </note>
          <note>
            Skolverket den uppgiften.
          </note>
          <note>
            Däremot tror jag inte, Beatrice Ask, att vi i riksdagen ska gå
            in på exakt hur arbetet ska gå till, i vilket sammanhang socialtjänst,
            skola och andra aktörer på kommunal nivå ska agera. Det måste
            man lösa på kommunal nivå. Men budskapet härifrån ska vara glasklart:
            Det måste finnas en viss strategi för hur man ska hantera det
            och för att se till att skapa bättre klimat i våra skolor.
          </note>
          <note type="speaker">
            Anf. 12 BEATRICE ASK (m) replik:
          </note>
          <note>
            Fru talman! Det är väl ingen som drömmer om att jag skulle vilja
            detaljreglera skolan från riksdagen -
          </note>
          <note>
            det vore mig främmande. Däremot kan det krävas skärpningar när
            det gäller lagstiftning och regelverk för att tydliggöra det ansvar
            skolan har. Jag tycker att det är en diskrepans att man enligt
            socialtjänstlagen måste agera när barn misshandlas men att man
            inte behöver göra något om det sker i skolan. Så kan vi inte ha
            det i fortsättningen. Vi vet att många barn far illa i skolan,
            och där tycker jag att man kan agera också från riksdagens sida.
          </note>
          <note>
            Jag ser fram mot det spännande initiativ som kommer. Jag hoppas
            att det kan stoppas in senast i utvecklingsplanen eller i anslutning
            till den så att vi får hantera det under våren. Ni har ju haft
            åtta år på er att försöka utvärdera vad som sker och se om man
            kan följa upp, och ingenting har hänt. Det är det som har gjort
            att tusentals ungdomar och barn har drabbats under den här tiden,
            medan vi och skolorna har pratat.
          </note>
          <note>
            Jag vet att många skolor har bra program och gör mycket, men
            det beror på enskilda entusiaster. Nu gäller det att se till att
            det sker överallt och med målmedvetenhet.
          </note>
          <note>
            (Applåder)
          </note>
          <note type="speaker">
            Anf. 13 KALLE LARSSON (v):
          </note>
          <note>
            Fru talman! Dagens debatter spänner över flera olika områden,
            men handlar ändå om samma sak: om människosyn och grundläggande
            värderingar. Ställningstagandet - att mobbning och våld är samhällsproblem
            som aldrig får accepteras och att vi alla måste göra vad som står
            i vår makt för att förhindra det - tror jag står klart för alla
            här.
          </note>
          <note>
            Men, fru talman, det finns inga våldsgener. Det vi ser i landets
            skolor är ett resultat av åratal av nedskärningar och ökande klassklyftor.
            Vi ser otrygghet, rädsla och maktlöshet som kulminerar i mobbning,
            trakasserier och våld. Att söka förklaringar är inte alls att
            ursäkta, och att inse att situationen i skolan och samhällsklimatet
            bildar fond, bakgrund, till den senaste tidens händelser är inte
            alls att frånta någon ansvar för de enskilda handlingar man utför.
            Det är snarare att börja i rätt ända. Och svaret på våld och mobbning
            i skolan är inte bara kamratstödjande arbete och ökat föräldraansvar,
            även om det är viktigt.
          </note>
          <note>
            Det måste också handla om resurser, makt och demokrati.
          </note>
          <note>
            Ibland påstås att skolan inte behöver mer resurser.
          </note>
          <note>
            Det stämmer inte. Det säger sig självt att om det blir färre
            som arbetar i skolan får det konsekvenser. Därför är det bra att
            Vänsterpartiet i förhandlingarna med regeringen har fått igenom
            särskilda pengar till skolan. De tusentals personer som kommer
            att kunna anställas i skolor runtom i landet de kommande åren
            betalas med Schymanpengar - även om en del visst har fått för
            sig att det var Wärnersson som kom med idén. Men på många håll
            i landet skär man fortfarande ned på skolan, och Vänsterpartiet
            kommer därför att fortsätta att kämpa för mer pengar till kommunerna
            och till skolan - det ger förutsättningar också för ett effektivt
            arbete mot mobbning och våld.
          </note>
          <note>
            Våld växer, fru talman, ur vanmakt. Demokrati befästs inte främst
            genom temadagar eller vackra formuleringar i skolplaner utan genom
            att faktiskt utövas. Länge nog har skoldemokrati på alltför många
            skolor snarare handlat om att lära sig en teknik än att få reell
            makt över sin egen vardag i skolan. Och det är ofta den maktlöse
            som söker någon att ha makt över.
          </note>
          <note>
            Därför är en mer demokratisk skola också en skola med mindre
            våld och färre destruktiva konflikter.
          </note>
          <note>
            Fru talman! En dimension av mobbningen är sexuella trakasserier.
            Den största delen av trakasserierna sker mot tjejer från jämnåriga
            killar i skolan, men ibland också från lärare. Många unga tjejers
            vardag är fylld av rädsla, undergivenhet och fruktan för övergrepp.
            Därför har Vänsterpartiet drivit och fått igenom att pengar ska
            satsas på utbildning i feministiskt självförsvar för tjejer i
            skolan fr.o.m. i år.
          </note>
          <note>
            Det handlar om att få sätta ord på vad man upplevt och upplever,
            att se det strukturella i mäns trakasserier av kvinnor, att inse
            att man aldrig själv bär ansvaret för ett övergrepp och att få
            kunskap om vilka rättigheter man faktiskt har. Vår förhoppning
            är att tjejer på landets alla skolor nu kräver utbildning i feministiskt
            självförsvar.
          </note>
          <note>
            Fru talman! Det har i den här debatten och i mediedebatten talats
            om att man måste ta krafttag för att komma till rätta med mobbningen,
            om tydlighet, och det är förstås lätt att instämma. Men såväl
            skollagen som arbetsmiljölagen och läroplanerna innehåller tydliga
            skrivningar om arbetet mot mobbning. Det främsta bekymret är egentligen
            i så fall inte alls att det saknas välvilliga formuleringar eller
            lagstöd i kampen mot mobbning utan att de inte alltid, kanske
            inte ens särskilt ofta, omsätts i praktiken. Skälen till detta
            kan förstås variera, men det är ändå oacceptabelt.
          </note>
          <note>
            Därför kräver Vänsterpartiet att Skolverket ska få möjligheter
            till sanktioner mot de kommuner och skolor som inte aktivt motarbetar
            mobbning, men också att dessa skolor och kommuner får bättre stöd
            och hjälp för att förbättra arbetet.
          </note>
          <note>
            Fru talman! Ett antal förslag om ökad repression och bestraffning
            av mobbare har funnits i mediedebatten och kan tänkas återkomma
            i denna debatt. Det talas om att öka möjligheterna att flytta
            på den som mobbar, om jourskolor för värstingar och om polisanmälningar
            av det mesta. Det är åtgärder som kan framstå som kraftfulla och
            rejäla. Det är bara det att det finns ganska lite som tyder på
            att det verkligen fungerar och hjälper.
          </note>
          <note>
            Jag tror inte att hårdare tag, fler kränkningar av den personliga
            integriteten, strängare regler och tätare kontakt mellan skolan
            och polisen motiverar fler unga människor att trivas i skolan.
            Inte ens en vakt i varje korridor och metalldetektorer vid ingångarna
            på varenda skola i hela landet kan skapa trygghet.
          </note>
          <note>
            Fru talman! Som jag nämnde inledningsvis är våld och mobbning
            inga isolerade företeelser som kan ses som problem bara i skolan.
            De kan därför inte heller lösas av skolan ensam. För föräldrar
            som inte tar sig tid för sina barn kan en arbetstidsförkortning
            vara en bättre hjälp än hur många skriftliga omdömen och betygssteg
            som helst. För den elev som är på gränsen är lösningen knappast
            ett samtal till polisen utan kanske en öppen fritidsgård, och
            för den elev som ser farsan bli nekad ett jobb för hundrade gången
            på grund av sitt utländska efternamn är det svårt att visa respekt
            för andra. Som Björn Afzelius har uttryckt det: Vill du bli respekterad
            av din avbild får du visa din avbild respekt.
          </note>
          <note>
            (Applåder)
          </note>
          <note type="speaker">
            Anf. 14 LARS LEIJONBORG (fp) replik:
          </note>
          <note>
            Fru talman! Det var bra att Kalle Larsson nämnde familjens betydelse
            och att föräldrar ska ha tid med sina barn. Leve familjen! Det
            var också bra att Kalle
          </note>
          <note>
            Larsson förde in ett könsperspektiv. Det är sanningen att det
            är tjejerna som drabbas värst av stöket i skolan.
          </note>
          <note>
            Men det finns en egendomlighet i Kalle Larssons resonemang. Sverige
            har världens vuxentätaste skola.
          </note>
          <note>
            Men när barn från över 30 länder tillfrågas om arbetsron tycker
            Sveriges elever att det är stökigast i skolan.
          </note>
          <note>
            Hur kan det komma sig?
          </note>
          <note>
            Det verkar som att resurser inte är enda lösningen.
          </note>
          <note>
            Det handlar också om befogenheter. Sanningen är den att den skollag
            som Kalle Larsson talar om inte ger rektorer och lärare de befogenheter
            de efterlyser. Då är frågan: Är Kalle Larsson redo att ge rektorer
            och lärare de befogenheterna?
          </note>
          <note type="speaker">
            Anf. 15 KALLE LARSSON (v) replik:
          </note>
          <note>
            Fru talman! Jag är lite överraskad över att få beröm av Lars
            Leijonborg, men det är trevligt om vi kan vara överens om att
            könsperspektivet är nödvändigt på politikens alla områden och
            i hela samhällslivet.
          </note>
          <note>
            Det är också utmärkt om vi kan tala om att vuxna har ansvar,
            om man nu kan dra en så skarp gräns mellan vuxna och barn som
            Lars Leijonborg tycks vilja göra.
          </note>
          <note>
            När det gäller de ökade befogenheterna tror jag att jag måste
            be Lars Leijonborg att konkretisera sig lite.
          </note>
          <note>
            Det är lätt att tala om hårdare tag och tydligare regler, men
            detta är inte OS i plattityder. Det är faktiskt en konkret debatt
            om en konkret verklighet. Därför måste jag be Lars Leijonborg
            att specificera vilka förändringar och ökade befogenheter han
            efterlyser.
          </note>
          <note type="speaker">
            Anf. 16 LARS LEIJONBORG (fp) replik:
          </note>
          <note>
            Fru talman! Det har bara under de senaste månaderna hänt att
            flera rektorer har känt att situationen i skolan har varit så
            ohållbar att de dels har stängt hela verksamheten, dels stängt
            av elever. För detta har de i vissa fall fått kritik från Skolverket,
            för Skolverket anser att det inte är förenligt med gällande lag
            att stänga av en elev eller låta en elev byta skola.
          </note>
          <note>
            Den förra skolministern kom till lagtolkningen att man fick låta
            en elev byta skola om det var bäst för mobbaren. Om man kunde
            visa att mobbaren vann på att byta skola fick man genomföra åtgärden,
            men även den tolkningen är oklar.
          </note>
          <note>
            Detta är min konkreta fråga: Är Vänsterpartiet i
          </note>
          <note>
            Skollagskommittén redo att förtydliga skrivningarna när det gäller
            att rektor får bestämma att mobbaren ska flyttas i svåra mobbningsfall?
          </note>
          <note type="speaker">
            Anf. 17 KALLE LARSSON (v) replik:
          </note>
          <note>
            Fru talman! Det är mera konkret. Lars Leijonborg vill flytta
            på den som mobbar. I vilket läge? Det blir förstås nästa fråga.
            Det finns i dag en möjlighet att göra det, om det är bäst för
            att lösa problemet. Om både den som utsätts för mobbning och den
            som utsätter någon för mobbning får bättre möjligheter att komma
            ur den situationen kan man göra det. Det är alldeles klart att
            det är så i dag.
          </note>
          <note>
            Om man i allmänna ordalag, som Lars Leijonborg nu gör, talar
            om att man måste utöka befogenheterna ytterligare måste man konkretisera
            sig på den punkten.
          </note>
          <note>
            Är lösningen att bestraffa den som mobbar med att flytta honom
            eller henne till en annan skola? Nej, det tror vi inte. Är lösningen
            att utöka rektorns befogenheter på något annat sätt, så att han
            kan avstänga eller avskilja elever från undervisningen? Nej, det
            tror vi inte. Vi tror att man måste lösa konkreta problem konkret
            i skolans vardag, och de måste lösas på ett sådant sätt att den
            sociala miljön blir bättre.
          </note>
          <note type="speaker">
            Anf. 18 BEATRICE ASK (m) replik:
          </note>
          <note>
            Fru talman! Jag konstaterar att Kalle Larsson inte vill låta
            mobbare flyttas ens i extremlägen. Såvitt jag förstår är status
            quo det recept som Vänstern har när det gäller mobbningsproblemen.
            Då kommer vi att stå kvar där vi är.
          </note>
          <note>
            Det kanske inte är så konstigt. Jag har inte hört så mycket okunskap
            på länge från talarstolen. När man med traditionell vänsterretorik
            påstår att mobbare är mobbare därför att de är förtryckta eller
            därför att pappan är arbetslös är det trams.
          </note>
          <note>
            All kunskap om mobbning och mobbningssituationer visar att det
            faktiskt är rätt sällan mobbaren är en förtryckt och svag person
            som blir aggressiv.
          </note>
          <note>
            Tvärtom finns det mycket som tyder på att de som utsätter andra
            för mobbning får en kick av det. De är tämligen aggressiva och
            starka, och de ger sig på andra.
          </note>
          <note>
            Det är därför det krävs ganska ordentlig kunskap för att man
            ska kunna hanterar detta och föra barnen och ungdomarna rätt igen.
          </note>
          <note>
            Det är alldeles uppenbart att det krävs mer kunskap på detta
            område från Vänstern, men har Kalle
          </note>
          <note>
            Larsson något konkret initiativ för att se till att färre ungdomar
            drabbas av de problem som vi vet att ungdomar drabbas av i dag?
          </note>
          <note type="speaker">
            Anf. 19 KALLE LARSSON (v) replik:
          </note>
          <note>
            Fru talman! Jag tror att vi får se över högtalaranläggningen
            i Sveriges riksdag, eftersom Beatrice Ask uppenbarligen inte hörde
            att jag sade att det redan i dag finns möjligheter att i extrema
            fall flytta på den som mobbar, om det är det bästa sättet att
            lösa problemet med mobbning. Men det är inte det man först och
            främst ska ta till. Det tror jag att vi är överens om, men jag
            börjar bli osäker med tanke på hur flera av de borgerliga partierna
            anger detta som generallösningen när det gäller mobbning.
          </note>
          <note>
            Beatrice Ask säger också att det är trams att se till den sociala
            situationen. Det är trams att bry sig om hur människor mår. Det
            är uppenbarligen också trams att titta på vilka relationer människor
            har med varandra. Kanske är det trots allt våldsgenen som Beatrice
            Ask har hittat.
          </note>
          <note>
            På frågan om det föreslås några konkreta åtgärder har jag redan
            angett sanktionsmöjligheter och stöd till kommuner och skolor,
            utbildning i feministiskt självförsvar och ökade resurser till
            landets skolor. På flera av dessa punkter går Moderata samlingspartiet
            emot den politik som faktiskt skulle kunna hjälpa till i bekämpningen
            av mobbning på våra skolor.
          </note>
          <note type="speaker">
            Anf. 20 BEATRICE ASK (m) replik:
          </note>
          <note>
            Fru talman! Jag kan inte begripa varför den enda lösningen ska
            vara att slå tillbaka när man utsätts för övergrepp. Jag förstår
            framför allt inte varför man på bred front ska lära ut det till
            barn i våra skolor. Jag har inget emot försvar, men jag tycker
            att det är en konstig inställning.
          </note>
          <note>
            Kalle Larsson säger att det redan i dag finns möjligheter att
            flytta mobbare. Det är möjligt att det gör det, men det sker inte.
            Vi får läsa om fall efter fall där den utsatte efter åratal av
            hemskheter tvingas gå ut bakvägen och söka sig en ny skola eller
            göra något annat, därför att ingenting händer. Då är det lätt
            att stå i talarstolen och säga att det går om man vill. Uppenbarligen
            vill man inte.
          </note>
          <note>
            Vad vill Kalle Larsson göra för att ändra på det, om det nu är
            så fel med det vi säger, nämligen att vi måste tydliggöra reglerna
            och ge skolorna ökade skyldigheter att agera för att skydda dem
            som är drabbade och se till att de andra förs rätt?
          </note>
          <note type="speaker">
            Anf. 21 KALLE LARSSON (v) replik:
          </note>
          <note>
            Fru talman! Det som debatten i stor utsträckning handlar om är
            att man från högerns partier vill byta arena. I stället för att
            tala om att man vill åstadkomma förändring vill man tala om bestraffning
            och hårdare och tydligare regler.
          </note>
          <note>
            Skillnaden i synsätten är uppenbar. Den är gammal och klassisk.
            Det är bara det att vi i samhällen där man tar till hårdare regler
            och bestraffning har sett att det inte alls leder till att sociala
            problem minskar utan precis tvärtom. De ökar i stället.
          </note>
          <note>
            När det gäller situationen nu i landets skolor och konkreta förslag
            tänker jag inte återupprepa alla de förslag som jag redan har
            gett. Jag kan ändå ta det sista ögonblicket i repliken till att
            säga att det trots allt finns något som vi är överens om.
          </note>
          <note>
            Det är att vi måste se till att alla skolor i hela landet använder
            de mobbningsplaner som de måste ha.
          </note>
          <note>
            Vi måste se till att Skolverket trots allt får chansen att tydligare
            tala om hur det faktiskt ska gå till när man arbetar mot mobbning.
          </note>
          <note>
            Detta är vi överens om. Mycket annat kommer vi fortsätta att
            vara oense om.
          </note>
          <note type="speaker">
            Anf. 22 ALF SVENSSON (kd):
          </note>
          <note>
            Fru talman! Det är verkligen inte första gången som riksdagen
            debatterar och resonerar om mobbning. Men deklarationer från denna
            talarstol, fastän aldrig så angelägna, måste följas av, menar
            jag, ett skolväsendets restaurering. Det är knappast skolan som
            är i kris. Det är skolpolitiken som är i kris.
          </note>
          <note>
            Vi kan resonera om betyg eller inte betyg tills vi är blåa eller
            röda i synen. Men om inte vi ute i våra kommuner ser till att
            arbetsmiljön är av den kvalitet att kunskaper kan läras ut och
            kunskaper kan läras in hjälper ingen betygsdebatt hur viktig den
            än är.
          </note>
          <note>
            Det är vuxenvärldens plikt att se till att inget barn, ingen
            ungdom, behöver eller nödgas växa upp i ett gränslöst land, i
            en gränslös miljö. Knappast något är mer förödande för en individ
            än att behöva leva i ett kravlöshetens rike.
          </note>
          <note>
            Vi kan plocka fram statistik på mobbning - och den är förskräckande.
            Vi kan se frukterna av en uppväxt där udda är jämt och där sant
            och osant bestäms från dag till dag eller kanske inte ens existerar.
            Vi kan rada uppgifter i långa banor om hur barn under 15 år rånar,
            nyttjar droger och fastnar i gäng. Men det måste vara vuxenvärldens
            oavvisliga uppgift att ta ansvar och sluta att vara iakttagare
            från åskådarläktare.
          </note>
          <note>
            Tre områden måste enligt min uppfattning sättas i fokus. Det
            är arbetsmiljön i skolan, precis som jag sade, ledarskapet i skolan,
            och föräldraansvaret. Jag tror inte att vi alls kommer till rätta
            med avigsidorna i den omfattning som vi skulle kunna om vi inte
            reellt går i ansvarskoalition med barnens föräldrar.
          </note>
          <note>
            När eleven börjar skolan borde någon form av kontrakt undertecknas,
            en handling som redovisar såväl rättigheter som skyldigheter,
            som garanterar kontinuerlig information om vilka ämnesområden
            och vilka nya avsnitt som tas upp. Det ska förstås också informeras
            om glädjeämnens och problem. Det är orimligt att det får finnas
            en okunskapens mur mellan föräldrar och lärare.
          </note>
          <note>
            Lika väl som föräldrar ska följa sitt barn till fyraårskontroll
            ska föräldrar enligt mitt sätt att se hålla sig informerade och
            hållas informerade om sitt barns skolsituation. Det är ett sätt
            att auktorisera lärarrollen.
          </note>
          <note>
            Föräldrarna är samhällets bästa brottsförebyggande resurs, slog
            Våldskommissionen fast med professor Leif G. W. Persson i spetsen.
            Jag vill påstå: Föräldrarna är samhällets största mobbningsförebyggande
            resurs.
          </note>
          <note>
            I läroplanen står: "Skolan har en viktig uppgift när det gäller
            att förmedla och hos eleverna förankra de värden som vårt samhällsliv
            vilar på. Människolivets okränkbarhet, individens frihet och integritet,
            alla människors lika värde, jämställdhet mellan kvinnor och män
            samt solidaritet med svaga och utsatta är de värden som skolan
            skall gestalta och förmedla. I
          </note>
          <note>
            överensstämmelse med den etik som förvaltas av kristen tradition
            och västerländsk humanism sker detta genom individens fostran
            till rättskänsla, generositet, tolerans och ansvarstagande."
          </note>
          <note>
            Ska vi kunna möta en tradition med värderingar som går stick
            i stäv med de värderingar som läroplanen stryker under måste vi
            själva vara trygga i vår egen identitet, i de värden som demokratin
            bygger på.
          </note>
          <note>
            Och dessa värden måste förankras i varenda individ, i varenda
            familj.
          </note>
          <note>
            Så länge socialdemokrater, och andra med för den delen, knappt
            vågar ta ordet familj i sin mun eller tala om föräldraansvarets
            oersättlighet, så når vi inte så långt vi kan nå för att skapa
            trygghet och trivsel i skolan.
          </note>
          <note>
            Fru talman! Jag ser att jag har någon minut kvar av talartiden.
            Jag till då stryka under att språkbruket inte kan skiljas från
            mobbningsdebatten. Ordets makt över tanken är odiskutabel. Vi
            får inte inbilla oss att det inte finns en relation mellan språkbruk
            och beteendemönster.
          </note>
          <note>
            Låt oss i skolpolitiken lära från idrottsarenan. Där finns det
            rött kort. Om drumlar kallar flickor vid könsord - det har resonerats
            om det här tidigare - ska de ha rött kort. Det kan gott vara liktydigt
            med ett par timmars kvarsittning. Att enbart i sådana lägen tala
            om att det är fel tror jag inte håller.
          </note>
          <note>
            (Applåder)
          </note>
          <note>
            I detta anförande instämde Erling Wälivaara, Fanny Rizell, Ulla-Britt
            Hagström, Ragnwi Marcelind,
          </note>
          <note>
            Dan Kihlström, Ingemar Vänerlöv, Kjell Eldensjö,
          </note>
          <note>
            Rosita Runegrund, Tuve Skånberg, Lars Gustafsson,
          </note>
          <note>
            Margareta Viklund, Johnny Gylling, Maria Larsson,
          </note>
          <note>
            Yvonne Andersson, Göran Hägglund, Mikael Oscarsson, Ingvar Svensson,
            Inger Strömbom och Inger
          </note>
          <note>
            Davidson (alla kd).
          </note>
          <note>
            Anf. 23 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Jag delar Alf Svenssons bedömning av skolan som en
            viktig värdeförmedlare i vårt samhälle, och det gäller också familjen.
            Glöm inte att familjen ser olika ut i dag, Alf Svensson. I familjebegreppet
            ska vi naturligtvis ta med alla familjer.
          </note>
          <note>
            Värden i skolan, demokratin och respekt för varandra är viktiga
            uppgifter för skolan. Ibland kallas det i debatten för flum. Men
            jag ser att vi i kammaren har en bred samstämmighet att det är
            kärnuppgifter.
          </note>
          <note>
            Det jag vill fråga Alf Svensson om gäller resurserna i skolan.
            Vi menar att det behövs nya öronmärkta resurser till skolan för
            att få fler lärare i skolan, fler fritidspedagoger och fler specialpedagoger.
          </note>
          <note>
            Alf Svensson har sagt nej till öronmärkta resurser till skolan.
            Alf Svensson planerar också att samarbeta med ett parti som kraftigt
            vill skära ned den kommunala verksamheten, nämligen Moderaterna.
          </note>
          <note>
            Hur ser Alf Svensson på resurserna i skolan, antalet vuxna i
            skolan och sambandet mellan det och att få en bra värderingsgrund
            i skolan och bra miljö för våra barn?
          </note>
          <note type="speaker">
            Anf. 24 ALF SVENSSON (kd) replik:
          </note>
          <note>
            Fru talman! Jag tycker nästan att det är lite komiskt att se
            hur man gång på gång tar sig ur respekten för vad man kan komma
            fram till om man ingår en ansvarskoalition med föräldrarna genom
            att tala om att familjer ser olika ut.
          </note>
          <note>
            Jag kan inte tro att utbildningsministern föreställer sig att
            vi kristdemokrater lever i en annan värld. Vi vet hur verkligheten
            ser ut. Men vi vet också att de allra flesta föräldrar och familjer
            vill sina barn det bästa. Det är därför det är oklokt att inte
            skapa ansvarskoalitionen. Där är ni för dåliga.
          </note>
          <note>
            Det blir lite komiskt när utbildningsministern här talar om resurser.
            Vi talar nu om skolan i dag. Ni måste ta ansvar för den alldeles
            för långa period som ni har ansvar för.
          </note>
          <note>
            Jag kan försäkra Östros om att vi ska klara av att se till att
            det kommer resurser till skolan när vi får makten efter den 15
            september, men ni får faktiskt ta ansvar för den resurstilldelning
            som har gällt nu i ett stort antal år.
          </note>
          <note>
            Sedan är det ju så att kommunerna numera är huvudmän för skolan,
            och då kan det inte vara alldeles fel att betro kommunpolitikerna
            med att avgöra hur resurserna ska fördelas, för det varierar ju
            mellan kommun och skola.
          </note>
          <note>
            Anf. 25 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Familjen är viktig, och skolan är viktig. Där står
            vi på gemensam grund, och det är inte flum i skolan om man är
            också är väldigt tydlig i värderingar. Det tycker jag är positivt.
          </note>
          <note>
            Ja, kommunerna har ansvar för skolan, men socialdemokratins bedömning
            har varit att vi behöver en mycket stark utveckling för våra skolor,
            nu och de kommande åren, om vi ska komma till rätta med de stora
            utmaningar som skolan har: Baskunskaperna, allas rätt att få med
            sig de grundläggande kunskaperna i grund- och gymnasieskola och
            tryggheten i skolan, och att det finns så många vuxna att de tillsammans
            med eleverna kan skapa den miljön. Då har vi valt att säga att
            det behövs öronmärkta resurser, och vi ökar med 5 miljarder -
            15 000 anställda.
          </note>
          <note>
            Alf Svensson säger nu klart och tydligt nej till öronmärkta resurser
            till skolan. Alf Svensson slingrar sig naturligtvis när det gäller
            samverkanspartierna, men Kristdemokraterna är ett litet parti
            i förhållande till Moderata samlingspartiet. Moderaterna vill
            dra ned på offentlig sektor. Skolan är en central del av vår gemensamma
            sektor. Jag tror att Alf Svensson får mycket stora svårigheter
            med sin skolpolitik tillsammans med moderaterna.
          </note>
          <note type="speaker">
            Anf. 26 ALF SVENSSON (kd) replik:
          </note>
          <note>
            Fru talman! Det här är ett gammalt känt knep: När man har det
            lite svårt med sin egen skolpolitik måste man tala om vad andra
            eventuellt i framtiden kan få för problem med sin. Jag kan berätta
            för Östros att vi faktiskt har föreslagit mer resurser till kommunerna
            än vad regeringen har gjort i sin budget, och det har vi gjort
            under flera budgetår.
          </note>
          <note>
            Sedan har vi alltså ett större förtroende för kommunpolitiker
            och landstingspolitiker, och kanske rentav för medborgare över
            huvud taget, än den förmyndarregering som vi har haft i alldeles
            för många år. Var inte nervös för vår politik, utan var mer nervös
            för er egen, för det är den vi har anledning att recensera just
            nu. Vi kommer att komma överens med både folkpartister, centerpartister
            och moderater i de här frågorna, var förvissad om det.
          </note>
          <note>
            Sedan säger man lite snabbt: Familjen är viktig;
          </note>
          <note>
            skolan är viktig. Det var alltså två satser som trumpetades ut
            här av utbildningsministern - och fattas bara! Men visa då i faktisk,
            praktisk handling att ni betror familjen när det gäller skolpolitik
            och när det gäller förskolan, för det har ni hittills inte gjort!
          </note>
          <note>
            (Applåder)
          </note>
          <note type="speaker">
            Anf. 27 KALLE LARSSON (v) replik:
          </note>
          <note>
            Fru talman! Det är väl tänkbart att Alf Svensson gör sina försök
            att låta landsfaderlig i ambitionen att vilja ingå som statsminister
            i en kommande regering.
          </note>
          <note>
            Det blir en spännande debatt så småningom mellan de borgerliga
            partierna.
          </note>
          <note>
            Alf Svensson talar mycket om vuxennormer, kristen etik, västerländsk
            humanism och andra mycket oklara och fullständigt odefinierade
            begrepp, men han talar väldigt lite om demokrati. Han talar väldigt
            lite om hur eleverna själva, de som skolan trots allt handlar
            om, ska involveras i att ta fram de gemensamma regler och normer
            som vi är överens om ska finnas. Därför måste min fråga vara:
            På vilket sätt tycker Alf Svensson och Kristdemokraterna att eleverna
            spelar en roll i att gemensamt också vara med och besluta och
            ta fram de regler som ska gälla i skolan?
          </note>
          <note type="speaker">
            Anf. 28 ALF SVENSSON (kd) replik:
          </note>
          <note>
            Fru talman! Det blir något märkligt när Kalle
          </note>
          <note>
            Larsson reser sig och börjar tala om min eventuellt faderliga
            uppsyn eller mitt eventuellt faderliga språkbruk: Jag vet inte
            riktigt vad det har med den här debatten att göra.
          </note>
          <note>
            Sedan säger han att Alf Svensson talar mycket om kristen etik
            och västerländsk humanism. Jag läste ur läroplanen. Känner inte
            Kalle Larsson till att det står så där? Om Kalle Larsson vill
            ändra på detta, så gör ett försök. Men det står så i läroplanen,
            och den tål väl att citeras när en skoldebatt går av stapeln i
            Sveriges riksdag?
          </note>
          <note>
            Sedan är det väl alldeles självklart att eleverna ju är subjekten
            i skolan. Det var därför jag talade så mycket om skolmiljön. Det
            var därför jag talade så mycket om att en förutsättning för att
            man ska komma till rätta med mobbning är att man vågar åtgärda
            på något sätt.
          </note>
          <note>
            Jag har hört Kalle Larsson här tidigare i replikskiftena, och
            jag känner ju till er inställning exempelvis visavi familjen,
            där ni hojtar ut: Död åt familjen.
          </note>
          <note>
            Det är inget som gynnar eleverna, det kan Kalle Larsson vara
            övertygad om!
          </note>
          <note type="speaker">
            Anf. 29 KALLE LARSSON (v) replik:
          </note>
          <note>
            Fru talman! En familjepolitisk debatt med Alf
          </note>
          <note>
            Svensson tar jag vilken dag som helst.
          </note>
          <note>
            Vi har sagt: Död åt familjen. Det är tillspetsat och det är tydligt,
            därför att det handlar om att ifrågasätta det familjebegrepp vi
            i dag har och som Alf Svensson uppenbarligen trots allt är ovillig
            att diskutera. Det ser inte ut som det gjorde på 1800-talet längre!
            Det är en ny värld vi lever i i dag, och vi kräver därför mänskliga
            rättigheter för också dem som inte ingår i den traditionella familjebildningen,
            som kanske då möjligen är förenlig med kristen etik. Det är också
            därför vi ifrågasätter detta begrepp. Vi gör det, och vi lägger
            motioner om att förändra läroplanen på den här punkten, därför
            att vi är medvetna om att det som Alf
          </note>
          <note>
            Svensson hämtar inspiration från är gamla kristna idéer om att
            man ska ha en annan ordning i familjen än den som vi nu försöker
            åstadkomma.
          </note>
          <note>
            Min fråga är fortfarande lite otydligt besvarad. Jag har frågat
            om Alf Svensson anser att eleverna ska ha rätten att vara med
            och fatta beslut och få makt över, inte bara ha åsikter om, de
            regler och normer som ska gälla i skolan. Först då kan det bli
            möjligt att de också genomförs i praktiken.
          </note>
          <note type="speaker">
            Anf. 30 ALF SVENSSON (kd) replik:
          </note>
          <note>
            Fru talman! Det torde ändå vara alldeles uppenbart efter detta
            som Kalle Larsson nu har sagt att läroplanen inte har lyckats
            att till Kalle Larsson förmedla vad som däri står utifrån kristen
            etik och västerländsk humanism. Jag läste upp det tidigare och
            kan väl få rekommendera, i all vänlighet, att Kalle
          </note>
          <note>
            Larsson läser de begrepp som står där.
          </note>
          <note>
            Att tro att vi kan ha en skola och ett samhälle utan etik - det
            är fullständigt vilset. Det finns inte ett sådant samhälle. Därför
            ska Kalle Larsson tala om vilken etik som ska gälla om han visar
            undan kristen etik och västerländsk humanism. Vakuum på det här
            området försökte man med en gång i skoldebatten, och det var därför
            det då också spårade ur så till den grad som det gjorde.
          </note>
          <note>
            Jag vill också tacka för den eminenta upplysningen att samhället
            i dag inte ser ut som det gjorde på
          </note>
          <note>
            1800-talet. Det var ju väl att det blev sagt i Sveriges riksdag!
          </note>
          <note type="speaker">
            Anf. 31 SOFIA JONSSON (c):
          </note>
          <note>
            Fru talman! Jag har länge velat säga: Skärpning i debatten! Det
            gäller mina kolleger både till höger och vänster i allmänhet,
            men också till herrarna i Folkpartiet och till nya skolminister
            Östros i synnerhet.
          </note>
          <note>
            Vad hjälper det om vi endast i medierna och i talarstolen går
            ut och kräver strängare straff, hårdare regler och att flytta
            mobbarna det första vi gör? Det hjälper inte de barn som mår dåligt
            i skolan. Det hjälper inte de barn som varje dag går till skolan
            med ont i magen och är rädda för vad som ska hända under dagen.
            Det krävs ju samarbete och konkreta förslag för att vi ska stärka
            barnen, eleverna och lärarna i skolan och försöka hitta en gemensam
            skolpolitik.
          </note>
          <note>
            Om vi vuxna smiter från ansvaret och vår skyldighet att säga
            vad som är rätt och fel, om inte vi låter elever i skolan få vara
            den de är, få ha de kläder de vill, se ut som de vill och tycka
            vad de vill, hur kan vi då begära att barn och elever ska göra
            det? Vi måste försöka hitta ett samarbete för att hjälpa och stötta
            alla i skolan. Nu hjälper det inte längre med att bara prata.
            Nu måste de konkreta åtgärderna till.
          </note>
          <note>
            Ett exempel är att många föräldrar säkert sitter med sina tonåringar
            hemma i dag och våndas över gymnasievalet. Man funderar: Räcker
            verkligen betygen, och de här IG, vad ska vi göra åt dem? Kanske
            är det först nu som man inser att ens barn har mått dåligt i skolan,
            att det finns en kraft och en tid som måste sättas in - men hjälper
            det den sista terminen i årskurs
          </note>
          <note>
            9?
          </note>
          <note>
            Fru talman! Jag är helt övertygad om att kunskap är den enda
            riktiga vägen till social utjämning. Det är genom kunskap som
            människan växer och får insikt.
          </note>
          <note>
            Också därmed kan man stävja mobbningen och förbättra situationen
            i skolan.
          </note>
          <note>
            Alla elever måste få en ärlig chans och en bra start i skolan.
            Allt annat är bara undanflykter och ett svek mot Sveriges elever.
            Genom att satsa mer resurser och vara tydlig i debatten, se till
            att det kommer fler lärare och specialpedagoger och att det finns
            en trygghet i skolan ger vi alla en bra start och goda möjligheter.
          </note>
          <note>
            Hela skolan måste reformeras. Det behövs en helt ny skolpolitik
            där man säger att kunskap är viktigt och tidiga insatser ska sättas
            in. Det är de första åren i skolan som är de absolut viktigaste.
          </note>
          <note>
            En skola med trygga elever kräver ett tydligt ledarskap på alla
            plan. Det innebär att vi inte ska acceptera några kränkningar
            över huvud taget. Vi ska agera och reagera på det första glåpordet,
            inte när de första slagen utdelas. Det måste finnas tydliga lagar
            och regler. Det måste finnas handlingsplaner, så att skolan direkt
            kan gå in och agera. Lärare måste alltid rapportera händelser
            till både skolledning och föräldrar så att alla vet vilka sanktioner
            som ska sättas in.
          </note>
          <note>
            Att flytta en elev är ett sista steg. Det finns så mycket annat
            som vi måste göra innan. Våra skolledare måste få förtroende och
            befogenheter att hantera situationerna. Vi ska ge dem verktygen.
            Vi ska ge dem resurserna och ansvaret. Men vi ska också utkräva
            ett ansvar sedan och säga: Ni har fått möjligheterna och resurserna.
            Det är på varje skola lokalt som ni kan lösa problemen.
          </note>
          <note>
            Den nationella kampanjen som pågår kring mobbning är väldigt
            bra. Men det viktigaste är att komma ihåg att enskilda temadagar
            inte förändrar klimatet i en skola. Det krävs att man varenda
            lektion, varenda dag i skolan diskuterar respekten för varandra,
            att man diskuterar hur elever och lärare kan förbättra arbetsklimatet
            i skolan. Det är det lokala engagemanget som är absolut viktigast.
            Finns inte det spelar det nästan ingen roll vilka lagar och regler
            som vi sätter upp här i Sveriges riksdag.
          </note>
          <note>
            Fru talman! Resurserna är viktiga. Både den tidigare och den
            nuvarande skolministern har i debatter och i medierna många gånger
            uttalat sig om hur viktigt det är att skolan får fler lärare och
            specialpedagoger, att alla får en bra start och att det kommer
            resurser till skolan. Men vad är det egentligen som har hänt?
            Hur ser resultatet ut?
          </note>
          <note>
            T.o.m. socialdemokraternas egen partisekreterare
          </note>
          <note>
            Lars Stjernkvist säger att regeringens skolpolitik har misslyckats.
            Och han har rätt. Han har, precis som vi andra, vetat om att Wärnerssonpengarna
            inte räcker långt i kvalitetsarbetet. Vi kan inte ställa höga
            krav om det inte finns resurser och redskap lokalt för att lösa
            de problem som finns och utveckla alla möjligheter.
          </note>
          <note>
            Centerpartiet vill satsa på skolan. Vi vill satsa resurser. Vi
            vill satsa på tidiga insatser, för vi vill ge alla barn en ärlig
            och rättvis chans från start. Vi gör det genom mer resurser men
            också genom reformer för att se till att skolpolitiken ska förändras.
          </note>
          <note>
            Anf. 32 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Jag instämmer i stora stycken i det som Sofia Jonsson
            nu har sagt. Vi hade ett mycket tätt samarbete i skolfrågorna
            under den förra mandatperioden. Det finns en stark värdegemenskap
            i skolfrågorna som jag hoppas kan återuppväckas.
          </note>
          <note>
            Vi har valt att öronmärka pengar till skolan för att vara säkra
            på att det nu blir fler lärare och specialpedagoger. Det gäller
            också andra viktiga grupper i skolan. Centern har sagt nej. Går
            det att komma närmare varandra också där, att ställa upp på en
            öronmärkning för att vara säker?
          </note>
          <note>
            Det blir mer och mer en diskussion i borgerligheten om en utsorterande
            skola. Det tror jag kommer att förbistra klimatet i svensk skola.
            Små barn ska inte få gå vidare, om de inte har klarat provet.
            Ställer Sofia
          </note>
          <note>
            Jonsson upp på den utvecklingen eller ställer hon upp för den
            sammanhållna grundskolan?
          </note>
          <note type="speaker">
            Anf. 33 SOFIA JONSSON (c) replik:
          </note>
          <note>
            Fru talman! Visst kan vi komma närmare varandra. Skolministern
            är hjärtligt välkommen. Den politik som regeringen för i dag,
            som Thomas Östros för i regeringen, går ut på att återigen centralisera.
          </note>
          <note>
            Man säger: Vi ska bestämma i detalj hur människor ska leva sin
            vardag, hur man ska utveckla skolan.
          </note>
          <note>
            Det är en stor ideologisk skillnad mellan oss i
          </note>
          <note>
            Centerpartiet och regeringen. Vi säger att människor har en egen
            kraft. Det är de som har kunskapen och möjligheterna som ska få
            resurserna direkt. De ska inte gå någon omväg genom Skolverket.
            Ge pengarna till dem som har kunskapen och redskapen, till kommunerna
            och skolorna. Det är vår tanke.
          </note>
          <note>
            Det andra handlar om att vi vill förändra skolan och säga att
            kunskap är en rättighet för alla. Vi vill slopa den nioåriga skolplikten
            och säga att det inte är tiden utan kunskapen som är viktig. Då
            gäller det också att man sätter in tidiga insatser de första åren
            i skolan, t.o.m. i förskolan, så att alla får en ärlig chans.
          </note>
          <note>
            Det får inte bli en utslagningsskola.
          </note>
          <note>
            Anf. 34 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Detta med tidiga insatser är en nyckelfråga. Därför
            blir resursfrågan väldigt viktig.
          </note>
          <note>
            Fr.o.m. nästa år har vi en allmän förskola där alla våra fyra-
            och femåringar bjuds in. Det blir en bättre start på skoltiden
            för många. Vi måste ha tydligare och bättre insatser för de barn
            som i dag inte får med sig kunskaperna. Men frågan gäller om vi
            ska börja sortera barnen när de är i nio- tioårsåldern. Vilka
            konsekvenser får det för klimatet i skolan? Vad händer med studiemotivationen
            när man följer de förslag som nu kommer upp inom borgerligheten?
            Också den är tätt förknippad med klimatet i skolan.
          </note>
          <note>
            Är det verkligen så att Sofia Jonsson säger nej även i framtiden
            till att öronmärka särskilda satsningar till skolan? Finns det
            inte en möjlighet att fortsätta resonera om det?
          </note>
          <note type="speaker">
            Anf. 35 SOFIA JONSSON (c) replik:
          </note>
          <note>
            Fru talman! Skolminister Östros pratar om att sortera barn och
            elever. Det är precis vad som händer i dagens skola. Där finns
            inte tillräckligt med resurser, lärare och redskap lokalt. Barn
            har olika förutsättningar när de börjar skolan. Det finns inte
            tillräckliga möjligheter att hjälpa de barn som behöver det extra
            stödet, kanske en specialpedagog till hjälp.
          </note>
          <note>
            Det är i dag som sorteringen sker. Det vill vi ändra på. Vi vill
            se till att de barnen ska få de möjligheterna, den rätten till
            kunskap som alla har. Det är den politiken vi vill ha.
          </note>
          <note>
            Vi vill inte centralisera politiken över huvud taget.
          </note>
          <note>
            Vi vill decentralisera och se till att de som har kunskaperna
            och redskapen ska få bestämma. De ska få möjligheterna lokalt.
          </note>
          <note type="speaker">
            Anf. 36 LARS LEIJONBORG (fp) replik:
          </note>
          <note>
            Fru talman! Det var ett utmärkt anförande och utmärkta repliker.
            Det sägs ofta att man behöver arbetsro för att kunna ge kunskap.
            Men en tydlig kunskapsinriktning ger också arbetsro, precis som
          </note>
          <note>
            Sofia Jonsson utvecklar. Det är när vi sorterar ut och inte ger
            extra stöd till barn som behöver det som de blir frustrerade och
            ibland övergår till destruktiva beteenden.
          </note>
          <note>
            I förbigående i början sade Sofia Jonsson att
          </note>
          <note>
            Folkpartiet vill ta till flyttning av elever som första åtgärd.
            Mot slutet sade hon att hon tycker att man kan ta till flyttning
            av elever som en sista åtgärd. Tror
          </note>
          <note>
            Sofia Jonsson mig när jag säger att Folkpartiets uppfattning
            är att man ska ta till flyttning av en elev som sista åtgärd i
            kampen mot mobbning?
          </note>
          <note type="speaker">
            Anf. 37 SOFIA JONSSON (c) replik:
          </note>
          <note>
            Fru talman! Om Lars Leijonborg säger det så tror jag på det.
            Men jag har varit orolig i den tidigare debatten. Där har man
            varit rätt aggressiv och sagt:
          </note>
          <note>
            Nu är det strängare straff som gäller på en gång. Vi ska flytta
            eleverna. Skolminister Östros har sagt att det ska införas något
            slags jourklasser dit mobbarna ska flyttas på en gång. Den tanken
            är jag emot.
          </note>
          <note>
            Visst ska man kunna flytta en elev om det inte finns andra möjligheter.
            Det kan man också göra i dag. Men det är insatserna innan som
            är det absolut viktigaste.
          </note>
          <note type="speaker">
            Anf. 38 LARS LEIJONBORG (fp) replik:
          </note>
          <note>
            Fru talman! Det är mycket bra. Vi är fullständigt överens. Det
            är viktigt att vi för skoldebatten i så seriösa termer som någonsin
            är möjligt.
          </note>
          <note>
            Då vill jag även korrigera en sak i den här repliken.
          </note>
          <note>
            Vi har aldrig använt begreppet "straff" när vi talar om åtgärder
            och de befogenheter som rektorer och lärare har.
          </note>
          <note>
            Visst finns det ett straffmoment i att en lärare, om en elev
            sitter och pratar i mobiltelefon på lektionen och trots tillsägelse
            fortsätter att göra det, får ta mobiltelefonen och behålla den
            till dagens slut. Det kan man ju kalla för ett straff, men jag
            tror att det är viktigt med den typen av sanktioner för att man
            ska kunna upprätthålla arbetsron. Det är ju det som Skollagskommittén
            jobbar med, och jag hoppas verkligen att vi kan bli överens om
            att de verktygen behöver bli fler.
          </note>
          <note type="speaker">
            Anf. 39 SOFIA JONSSON (c) replik:
          </note>
          <note>
            Fru talman! Det låter bra. Jag är också helt övertygad om att
            vi kommer att få ett väldigt bra samarbete och också nå bra resultat
            inom skolpolitiken efter valet i höst.
          </note>
          <note type="speaker">
            Anf. 40 LOTTA N HEDSTRÖM (mp):
          </note>
          <note>
            Fru talman! På grund av de knepiga debattreglerna har jag inte
            kunnat begära replik tidigare, så det här ska ses som en replik
            till Lars Leijonborg.
          </note>
          <note>
            Mobbning är en resursfråga. Mobbning är också en tidsfråga, i
            dubbel bemärkelse. Förr kallades mobbning för pennalism. Då fanns
            det auktoritära tänkandet både i skolan och i samhället. Det osynliggjorde
            men rättfärdigade också övergrepp. I dag har vi en mycket större
            medvetenhet om problemet, och vi söker aktivt vägar för att komma
            till rätta med det.
          </note>
          <note>
            Vi har bara inte lyckats så bra hittills.
          </note>
          <note>
            Det är också en tidsfråga för att det förebyggande arbetet tar
            tid. Att lösa akuta problem tar tid och att fostra unga människor
            i kärleksfullhet och inlevelse tar en väldig massa tid i anspråk.
            Tiden är vår tids största bristvara. Miljöpartiet arbetar oförtrutet
            vidare på att förmå andra partier och krafter att sänka normalarbetstiden
            för att föräldrar och barn ska kunna mötas och ha tid att ge åt
            varandra. Unga människor längtar efter att få bryta sina värderingar
            och forma dem tillsammans med vuxna. Men om de vuxnas liv bara
            är jobb och jobb överger vi de unga. Det är en av de viktigaste
            orsakerna till att barn spårar ur och förtrycker varandra. De
            har för lite vuxenkontakter och ser sina föräldrar för sällan.
          </note>
          <note>
            Lär av de lyckade franska arbetstidsförkortningarna! De kostar
            egentligen inte pengar, men de ger glädje och kostnadsbesparingar.
          </note>
          <note>
            Mobbning är en samhällsfråga. Det är ett problem som berör hela
            samhället men också någonting som utövas i hela samhället. Senast
            hade vi en skolminister som orättvist mobbades ut i kylan. Alldeles
            för många arbetsplatser för vuxna tillåts ha ett klimat där osynliggörande,
            undanhållande av information, förlöjligande och dubbelbestraffningar
            härskar. T.o.m.
          </note>
          <note>
            lärarkollegier kan kännetecknas av utfrysning och intriger.
          </note>
          <note>
            Samhällsklimatet återfinns i skolan. Glöm inte det! Droger och
            kemikalier i och utanför kroppen, dålig mat, trasiga familjer,
            torftiga miljöer och stress i samhället bäddar för att den mentala
            folkhälsan ska visa sig som bl.a. mobbning och låga irritationströsklar
            i skolan.
          </note>
          <note>
            Mobbning är en personlig fråga men inte en privat. Flata och
            rädda människor utan civilkurage har i alla tider givit efter
            för dem med stort hävdelsebehov, maktanspråk och lite empati.
            Det rår inga antimobbningsplaner och lagar på. Det handlar om
            vars och ens personliga uppgörelse med sig själv. Vilken sorts
            människa vill jag vara - en medmänniska eller en motmänniska?
            Jag måste få påminna om de bevingade orden att världens ondska
            inte beror på de onda människornas tilltag utan på de goda människornas
            tystnad.
          </note>
          <note>
            Mobbning är verkligen en skolfråga - också.
          </note>
          <note>
            Mycket utspelar sig inom skolans ram, och skolans ansvar och
            dess möjligheter att lyckas är stora både när det gäller att förebygga
            och att lösa problemen.
          </note>
          <note>
            Forskning och modeller finns. Kraven på att förebygga, rapportera,
            lösa och kvalitetssäkra finns också, tack vare Miljöpartiets tidiga
            arbete med de här frågorna.
          </note>
          <note>
            Kunskapen när det gäller att se och våga ingripa, som jag nyss
            nämnde, är extra viktig för lärare och skolpersonal. Det är viktigt
            att de förstår mekanismen. De kan behöva kvalificerad handledning
            för att komma framåt, men det behövs också en hängiven och stark
            ledning i varje skola. Det behövs fler kolleger, specialpedagoger,
            fritidsledare och kamratstödjare, mer hemspråksundervisning och
            en förstärkt tillsyn. Det stavas skattemedel. Fem miljarder är
            på väg, delvis tack vare oss.
          </note>
          <note>
            Lärare, som är en av samhällets viktigaste befattningshavare,
            skulle behöva få vart sjunde år inbyggt i sin tjänstgöring för
            fortbildning eller annat arbete, som ett friår att hämta kraft
            ur.
          </note>
          <note>
            Mobbning är slutligen en normfråga - det säger inte bara Folkpartiet.
            Men de menar att det inte ska få kosta mera skattepengar. Man
            ska bara sätta ned foten, flytta bråkstakarna, sätta betyg tidigare
            och hjälpa de duktiga. Då blir det nog bra, tror de. Er skolpolitik
            riskerar att bli en mobbningspolitik. Det är förenklade, gammalmodiga
            analyser som leder till förenklade och verkningslösa åtgärder.
            Normerna ska växa fram, Lars Leijonborg. De ska komma inifrån,
            inte tvingas på utifrån.
          </note>
          <note>
            Något av det bästa som har hänt med svensk skola på länge är
            arbetet med värdegrunden. I dialog med eleverna ska medvetenheten
            om mobbning skapas.
          </note>
          <note>
            Ordet elevinflytande lyser så sorgligt med sin frånvaro i all
            liberal skolretorik. Normerna kan inte tryckas på de unga av resultatinriktade
            och stressade vuxna som beväpnats med s.k. befogenheter som maktmedel.
            Lös problemen, Leijonborg, flytta dem inte!
          </note>
          <note>
            Jag vill sammanfattningsvis säga, fru talman, att normer utan
            resurser kallas "prat". Vi gröna har mycket aktivt bidragit till
            de fem miljarder som nu ska lätta på trycket ute i skolorna och
            leda till medvetenheten och till en förbättrad lärarutbildning.
          </note>
          <note>
            I detta anförande instämde Per Lager, Kia Andreasson, Helena
            Hillar Rosenqvist och Gunnar Goude
          </note>
          <note>
            (alla mp).
          </note>
          <note type="speaker">
            Anf. 41 LARS LEIJONBORG (fp) replik:
          </note>
          <note>
            Fru talman! De här fem miljarderna har ju kallats för Wärnerssonpengarna.
            Vi hörde tidigare att de borde heta Schymanpengarna. I det här
            inlägget framgick det att de egentligen borde heta Nilsson-
          </note>
          <note>
            Hedström-pengarna. Om det räcker att man röstar för dem kan de
            också heta Leijonborgpengarna. Till skillnad från er andra drev
            vi detta i valrörelsen. Vi ville att det som då hette Perssonpengar
            skulle öronmärkas till bl.a. skolan, vilket vi då fick mycket
            kritik för av socialdemokraterna, så vi stöder och har kämpat
            för resurstillskott till skolan.
          </note>
          <note>
            Det sägs här att Folkpartiet vill hjälpa de duktiga.
          </note>
          <note>
            Det stämmer säkert, men framför allt vill vi hjälpa de svaga
            eleverna, som är i störst behov av särskilt stöd.
          </note>
          <note>
            Sedan är det viktigt hur man använder språket. I
          </note>
          <note>
            förbigående sade Lotta Nilsson Hedström att också
          </note>
          <note>
            Ingegerd Wärnersson har mobbats. Jag tycker att det är en felaktig
            användning av ordet. Att en ledande politiker utsätts för en hård
            debatt är inte mobbning.
          </note>
          <note>
            Anf. 42 LOTTA N HEDSTRÖM (mp)
          </note>
          <note>
            replik:
          </note>
          <note>
            Fru talman! Jag får se vad jag hinner med av det här.
          </note>
          <note>
            Det jag vänder mig emot är naturligtvis er skattepolitik. Det
            handlar om när Lars Leijonborg sitter i en morgonsoffa med mig
            och säger att skolan eller mobbningen är en normfråga och inte
            en resursfråga.
          </note>
          <note>
            Det som gör det så otillräckligt är detta att man blundar för
            att resurser kommer att fortsätta att krävas och att man bara
            fokuserar på några normer som ska komma från ovan med lagändringar.
          </note>
          <note>
            Vi vill att man ska fortsätta att fokusera på skolan.
          </note>
          <note>
            Vi har inte bara röstat för det här. Det har naturligtvis varit
            en samfälld gemensam ideologi hos de tre partierna som har gjort
            upp om budgeten. Vi står bakom
          </note>
          <note>
            Wärnerssonpengarna med full kraft.
          </note>
          <note>
            Vi tycker att Wärnersson som person har fått en väldigt orättvis
            behandling, inte minst av Folkpartiet och också av medierna. Jag
            tycker att det var mobbning; jag tycker att det är rätt ord.
          </note>
          <note type="speaker">
            Anf. 43 LARS LEIJONBORG (fp) replik:
          </note>
          <note>
            Fru talman! Normer ska inte komma uppifrån; de ska komma inifrån
            och stödjas av ett normsystem i lagar och regler som gör det lättare
            för lärare och rektorer att agera och verkligen ställa upp till
            skydd för mobbningsoffren.
          </note>
          <note>
            Det är det engagemanget som jag möjligen tycker saknades lite
            i Lotta Nilsson-Hedströms anförande här - den verkliga insikten
            om hur djupt mobbningen drabbar åtskilliga elever i Sverige i
            dag. De som har ansvaret lokalt i skolorna för att åtgärda detta
            säger mycket ofta själva att en del av problemet är att befogenheter
            har tagits ifrån dem. Vi vill återge dem de befogenheterna. Var
            Miljöpartiet står har jag inte förstått.
          </note>
          <note>
            Anf. 44 LOTTA N HEDSTRÖM (mp)
          </note>
          <note>
            replik:
          </note>
          <note>
            Fru talman! Nej, det märks att Lars Leijonborg inte har förstått
            det, och det är lite upprörande. Lars
          </note>
          <note>
            Leijonborg sade alldeles nyss i ett annat replikskifte att han
            ville ha en seriös debatt. Engagemanget har vi, varenda en, här
            inne. Att säga någonting annat är inte anständigt. Vi är allihop
            väldigt bekymrade för mobbningen. Engagemanget är mycket stort
            både i riksdagen, ute i kommunerna och i skolorna. Det kan vi
            ta fasta på.
          </note>
          <note>
            Men vi är inte ense om hur vi ser på resursfrågan.
          </note>
          <note>
            Ska vi sänka skatter eller inte? Ska vi se till att man vågar
            öronmärka, och göra en extra satsning på skolan? Det är här kärnpunkten
            ligger, Lars Leijonborg.
          </note>
          <note>
            Det som man säger ute i skolorna - det vet jag efter 15 år själv
            i skolan - är att man är stressad. Det är för lite kolleger och
            för lite folk. Man känner att ens yrke är nedvärderat. Barnen
            mår dåligt av väldigt många andra skäl, som inte har direkt med
            skolan att göra.
          </note>
          <note>
            Det är den helhetssynen som vi måste ha, och då är befogenheterna
            den lilla biten. De kommer sist.
          </note>
          <note>
            Det mesta finns på plats i regelverket.
          </note>
          <note type="speaker">
            Anf. 45 BO LUNDGREN (m):
          </note>
          <note>
            Fru talman! Statens mest grundläggande uppgift är att skydda
            människor mot våld. Men staten har misslyckats. De senaste åren
            har rapport efter rapport beskrivit hur våldet har blivit grövre,
            hur vapen har blivit vanligare och hur unga människor drabbas
            hårdare. Under det sista kvartalet i fjol anmäldes
          </note>
          <note>
            15 527 misshandelsfall i Sverige. Det är inte 15 527
          </note>
          <note>
            misshandelsfall, utan 15 527 människor som har drabbats. De har
            skadats fysiskt och psykiskt och deras liv kan ha förändrats i
            grunden. De kommer alltid att bära med sig det som har drabbat
            dem. Det var ett kvartal med över 15 000 människor i Sverige.
          </note>
          <note>
            Ändå flyr regeringen sitt ansvar. Det blir inga nya vägar att
            möta våldet, och färre poliser trots vallöften
          </note>
          <note>
            1998. I går presenterade regeringen en handlingsplan mot drogmissbruk
            utan handling och utan planer. Vi hörde en debatt om våldet i
            skolan med en ny skolminister med vackrare ord men med lika lite,
            dvs. inget, innehåll. Det är inte orden som motverkar våldet i
            skolan och som motverkar mobbningen, utan det är åtgärder av många
            olika slag.
          </note>
          <note>
            Det är regeringens ansvar att se till att skydda människor mot
            våld. Det är därför vi har begärt denna debatt - därför att regeringen
            är så passiv och kraftlös.
          </note>
          <note>
            Fru talman! Jag visar här upp vårt program mot ungdomsvåld. Det
            ska bli intressant att höra om
          </note>
          <note>
            Thomas Bodström bara använder ord eller om det finns något innehåll
            i hans anförande.
          </note>
          <note>
            Anf. 46 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Även om denna debatt handlar om ungdomsvåld så vill
            jag uttrycka det som vi alla känner här - bestörtningen och den
            djupa sorgen över det som har drabbat Fadime.
          </note>
          <note>
            I det sammanhanget vill jag också passa på att säga att vi förde
            en interpellationsdebatt om detta i går, som alltså var bestämd
            för några dagar sedan.
          </note>
          <note>
            Samtliga riksdagspartier deltog i den. Det var en bra och nyanserad
            debatt. Jag vill bara påminna om hur glada vi ska vara att vi
            inte har något främlingsfientligt parti i den här riksdagen -
            och så ska det förbli.
          </note>
          <note>
            Fru talman! Det är inte länge sedan som ett slagsmål i skolan
            ledde till ett samtal med rektorn.
          </note>
          <note>
            Samma sak leder i dag till en polisanmälan. Det är bra. Det är
            en tydlig markering från samhället om allvaret med våld. Det är
            bra därför att samverkan mellan skola, socialtjänst och polis
            blir bättre. Men det innebär naturligtvis också att antalet polisanmälningar
            blir betydligt fler. Det behöver man inte vara särskilt kunnig
            i matematik för att förstå.
          </note>
          <note>
            Detta kan naturligtvis missbrukas. Jerzy Sarnecki, som säger
            att det inte är någon faktisk ökning, säger att detta kan leda
            till politisk populism och främlingsfientlighet. Därför är det
            oerhört viktigt att man inte kommer med svepande formuleringar.
            När inte forskarna vet bättre bör också politikerna, som inte
            arbetar med detta varje dag, iaktta åtminstone ett minimum av
            ödmjukhet.
          </note>
          <note>
            En sak är viktig, och det är att även den minsta graden av våld
            mot en människa är en oerhörd kränkning. Det är samhällets ansvar
            att reagera. Det är därför regeringen sedan den 1 juli förra året,
            när den nya brottsofferpropositionen kom, har slagit fast att
            vi måste öka kunskapen hos varje polis och hos varje åklagare
            och domare inom rättsväsendet för att verkligen förstå brottsoffrens
            situation. Detta gäller inte minst unga brottsoffer. I det sammanhanget
            är det oerhört viktigt att man får en snabbare handläggning.
          </note>
          <note>
            Förutom alla de projekt som finns ute i landet mellan polis och
            åklagare har vi nu utredningar och enklare förändringar av regelverket
            och eventuellt införande av jourdomstolar. Vi har också sedan
            den 1 januari i år en brottsoffergaranti för unga människor om
            en snabb handläggning.
          </note>
          <note>
            Fru talman! Det är självfallet också viktigt att vi reagerar
            snabbt när unga begår brott. Vi har sedan några år tillbaka en
            särskild lag om det - lagen om unga lagöverträdare - som vi ytterligare
            förbättrade förra året. För dem som begår brott och är under 15
            år gäller det också att samhället snabbt reagerar. Det är en social
            fråga.
          </note>
          <note>
            Jag vill passa på att uttrycka den tacksamhet som finns över
            alla de lärare, alla de socialarbetare och alla de poliser som
            ändå på ett så oerhört bra sätt lyckas få de allra flesta som
            hamnar på glid att komma tillbaka. I samarbete med familjerna
            får de tillbaka de här ungdomarna till ett bra liv. Det är en
            oerhört liten del av våra ungdomar som begår brott - det är
          </note>
          <note>
            1 % av våra ungdomar som begår nästan 50 % av brotten. Men inte
            ens dessa har vi råd att förlora.
          </note>
          <note>
            Också för dem måste vi arbeta efter principen att vi ska vara
            tydliga och skarpa. Men vi ska inte stöta bort dem. Förlorar vi
            dem i den här åldern så har vi förlorat dem för alltid.
          </note>
          <note>
            Jag tycker inte att de traditionella påföljderna -
          </note>
          <note>
            fängelse och böter - är bra för ungdomar. Detta har jag uttryckt
            många gånger tidigare. När det gäller fängelse så tror jag inte
            att jag behöver utveckla det mer. Men jag tycker inte heller att
            böter är någon bra reaktion. Det är nämligen ytterst få 15-, 16-
            och 17-
          </note>
          <note>
            åringar som har möjlighet att betala. Man får alltså inte den
            snabba och tydliga reaktion som man önskar.
          </note>
          <note>
            Det är de andra påföljderna som vi nu arbetar med att utveckla.
            Det finns ungdomstjänst, som jag tycker borde användas mycket
            mer. Där visar man direkt att vi inte accepterar detta. Ungdomarna
            får en möjlighet att arbeta av och sona det brott som de har begått.
            Vi ska utveckla vården och socialtjänstlagen. Vi ska också fortsätta
            att sträva efter att barn och ungdomar när de begår de riktigt
            allvarliga brotten döms till sluten ungdomsvård och inte till
            fängelse. Det är därför regeringen nu har givit i uppdrag till
            BRÅ, till
          </note>
          <note>
            SiS och till Socialstyrelsen att arbeta vidare med just dessa
            påföljder.
          </note>
          <note>
            Men vi måste också gå vidare på andra områden än bara påföljderna.
            Det brottsförebyggande arbetet måste också fortsätta. På bara
            några år har det vuxit från att finnas i ett trettiotal till i
            mer än 200 av landets kommuner. Det görs ett jättearbete med det
            brottsförebyggande arbetet. Det är just dessa saker som vi talar
            om i EU. Det gäller ett modernt och preventivt brottsförebyggande
            arbete där man gör just på det här sättet. Där är Sverige ett
            föregångsland i
          </note>
          <note>
            EU och ska också så förbli.
          </note>
          <note>
            Det är viktigt att få förståelse för brottsoffren.
          </note>
          <note>
            Därför kommer vi att lägga fram förslag om medling.
          </note>
          <note>
            Det är viktigt att vi fortsätter den satsning på polisen som
            vi nu har gjort. Det är den största satsningen någonsin. Den har
            inneburit att antalet poliser ökade med nästan en om dagen under
            2001. Aldrig någonsin har antalet poliser ökat så mycket. Den
            satsningen har redan givit resultat, och den kommer att fortsätta
            även i framtiden.
          </note>
          <note>
            Slutligen får vi inte glömma bort att brott beror på sociala
            orättvisor. Vi måste fortsätta att stödja familjerna - de som
            har det svårast och är svagast. Det är det allra bästa brottsförebyggande
            arbetet.
          </note>
          <note type="speaker">
            Anf. 47 BO LUNDGREN (m):
          </note>
          <note>
            Fru talman! Göran Persson kan aldrig ha blivit rånad. Skulle
            han bli det skulle det hända grejer. Så säger 17-årige Daniel
            som bor i en av Stockholms förorter. På ett halvår blev han rånad
            två gånger. En tredje gång lyckades han fly. Vid det första rånet
            blev han misshandlad, och varje gång hotades han med kniv. Han
            hoppade av andra året i gymnasiet. Han fullföljde inte sin utbildning.
            Hans liv är rejält påverkat.
          </note>
          <note>
            I en niondeklass i dag har i genomsnitt sex elever utsatts för
            rånförsök. Det innebär sex ungdomar - och säkert fler - med mardrömmar
            i varje skolklass. Det handlar om tusentals ungdomar vars rädsla
            och oro gör det svårare att lyckas i skolan. Det handlar om tusentals
            ungdomar vars livsdrömmar riskerar att inte bli verklighet.
          </note>
          <note>
            Ministrarna i regeringen Persson kommer och går, men sveket när
            det gäller skyddet mot våld består. En anledning är att de har
            en felaktig grundsyn. I Socialdemokraternas kriminalpolitiska
            program slår de fast att brott kan förebyggas och tryggheten ökas
            genom att de som riskerar att utsättas för brott ändrar sitt beteende.
            Budskapet till svenska folket är alltså följande: Vi klarar inte
            att erbjuda dig ett rimligt skydd mot övergrepp, så det är bäst
            att du håller dig hemma.
          </note>
          <note>
            Men du måste ändå betala världens högsta skatter utan att få
            valuta skattepengarna när det gäller en av de mest grundläggande
            uppgifterna.
          </note>
          <note>
            Vilket företag skulle kunna bete sig på samma sätt, dvs. att
            om och om igen ta betalt för någonting som inte fungerar till
            ett ständigt högre pris?
          </note>
          <note>
            Fru talman! Som alltid är det de människor som har de sämsta
            förutsättningarna som drabbas hårdast när politiken sviker. Det
            gäller de människor som inte ha möjlighet att flytta från ett
            våldsamt bostadsområde, som inte har tillräckligt mycket pengar
            kvar efter skatt för att anlita Securitas och som inte kan kosta
            på sig att åka taxi hem på kvällen. Det är dessa människor som
            betalar det högsta priset genom den ständiga oron för sig själva
            och säker än mer för sina barn för att Socialdemokraterna har
            rustat ned rättsstaten.
          </note>
          <note>
            För en borgerliga regering kommer en av de viktigaste uppgifter
            att bli en offensiv mot våldet. En av statens mest grundläggande
            uppgifter är att skydda människor mot våld. Ska den uppgiften
            klaras krävs både politisk vilja och tillräckliga resurser. Det
            handlar om att bygga ett samhälle som präglas av respekt för varje
            människas okränkbarhet och rätt att forma sitt liv efter eget
            huvud. Det grundläggande är att skapa förutsättningar för trygga
            föräldrar med kontroll över sin vardag, dvs. föräldrar som är
            starka och kan ge sina barn den kärlek och omtanke som ger trygghet
            - för trygga barn begår sällan brott eller förfaller till våld.
          </note>
          <note>
            Skolans roll är viktig. Det handlar om att skolan ska vara en
            god arbetsmiljö som likt samhället präglas av respekt. Det handlar
            om att bekämpa och förebygga mobbning. Det handlar om att se varje
            elev och att omedelbart ta ansvar om något går snett.
          </note>
          <note>
            Det krävs rejäla insatser mot drogmissbruket. Det räcker inte
            med ord, det krävs handling. Den omfattande kritiken mot regeringens
            aviserade förslag som kom i går visar ju att även här är orden
            möjligen vackra, men knappt ens det, men det finns inget bakom.
            Även om vi skulle vilja undvika det måste vi, för barnens skull,
            tillåta drogtester från 12 års ålder om det finns misstanke om
            missbruk.
          </note>
          <note>
            Kampen mot dopning måste skärpas väsentligt.
          </note>
          <note>
            Anabola steroider ökar våldsbenägenheten. Det krävs oerhört starka
            insatser i det avseendet.
          </note>
          <note>
            För att förebygga och beivra våld och andra brott behövs väsentligt
            fler poliser. Polisnärvaron måste öka, särskilt i de områden där
            brottsligheten är som störst och där polisen behövs som mest.
            Det är beklagligt att Socialdemokraterna sedan de började regera
            1994 har skurit ned antalet poliser från 19 000
          </note>
          <note>
            till lite drygt 16 000. Om syndaren nu vaknar och gör någonting,
            så kommer det att dröja alldeles för länge.
          </note>
          <note>
            Nu gör man alldeles för lite för att klara den här uppgiften.
            Ni har svikit genom att rusta ned rättsstaten och skära ned antalet
            poliser.
          </note>
          <note>
            Det krävs kraftfulla åtgärder för att värna kvinnofriden. Man
            ska inte behöva var rädd när man går hem på kvällen. Övervakningen
            av besöksförbud måste förbättras. Elektronisk fotboja ska kunna
            användas omgående, och vid behov ska livvaktsskydd finnas.
          </note>
          <note>
            Rättsstaten måste reagera med mycket större kraft mot dem som
            kränker andra människors frihet redan första gången det händer.
            Påföljden vård inom socialtjänsten bör avskaffas, och ett särskilt
            ungdomsstraff som inte syftar till fängelse utan till vård i särskilda
            kriminalvårdshem med tillräckliga resurser för att återanpassa
            ungdomarna bör ersätta.
          </note>
          <note>
            För att motverka det allt grövre våldet bör uppsåtsbegreppet
            ses över. Den som bär med sig ett farligt vapen inser ju rimligen
            att det kan komma till användning. Om man då använder detta ska
            man i princip dömas för uppsåtligt brott.
          </note>
          <note>
            Fru talman! Om våldsutvecklingen ska kunna vändas krävs en regeringen
            som klart och tydligt slår fast att det inte är de som följer
            lagen som ska behöva ändra sina liv, utan det är de som bryter
            mot lagen som ska ändra sina.
          </note>
          <note>
            Jag skulle avslutningsvis vilja ställa en fråga
          </note>
          <note>
            Thomas Bodström. De flesta inser att vård inom socialtjänsten
            inte fungerar. Kan vi bli överens om att slopa vård inom socialtjänsten
            och i stället införa ett särskilt ungdomsstraff?
          </note>
          <note>
            Anf. 48 Justitieminister THOMAS BOD-
          </note>
          <note type="speaker">
            STRÖM (s) replik:
          </note>
          <note>
            Fru talman! Det var verkligen att slå in en öppen dörr eftersom
            det straff som efterlystes redan finns, nämligen sluten ungdomsvård.
            Det finns också vård enligt socialtjänstlagen, och den ska finnas
            kvar.
          </note>
          <note>
            I det här sammanhanget vill jag passa på att säga att 1994 var
            studenterna på polisutbildningen anställda av polisen. Det är
            de inte i dag. Bo Lundgren kan möjligen lura en och annan, men
            jag förstår inte hur han kan tro att han kan lura mig. Jag arbetar
            med dessa saker varje dag. Antalet utbildade poliser 1994
          </note>
          <note>
            var 16 758. I dag har vi närmare 16 400, och inom något år är
            vid tillbaka till den tidigare siffran. Framför allt har vi inom
            ytterligare några år långt över
          </note>
          <note>
            17 000. Det är tack vare att vi nu har gått från en till tre
            polisutbildningar. Det är alltså den största satsningen någonsin.
          </note>
          <note>
            Men även när vi låg på den lägsta nivån var vi fullt jämförbara
            med andra nordiska länder. Vi hade fler än Finland och Norge.
            Det är från den utgångspunkten vi gör den här satsningen.
          </note>
          <note type="speaker">
            Anf. 49 BO LUNDGREN (m) replik:
          </note>
          <note>
            Fru talman! Om det är så att man under några år -
          </note>
          <note>
            jag tror t.o.m. att det var tre år, i varje fall två - inte har
            någon intagning till polishögskolan tar man på sig ett mycket
            stort ansvar för att det inte finns tillräckligt många poliser.
            Därom behöver ingen tvista. Socialdemokraterna har svikit en av
            dessa grundläggande uppgifter.
          </note>
          <note>
            Det intressanta är om man är beredd att vidta nya åtgärder. De
            som finns nu räcker ju inte. Den möjlighet till sluten vård som
            finns räcker inte. Det måste vara en skarp och klar reaktion,
            och då krävs det både resurser att kunna återföra och återanpassa
            samtidigt som man inser att det är en reaktion som faktiskt sker.
          </note>
          <note>
            Det finns exempel på unga människor som har begått en misshandel
            och fått vård inom socialtjänsten, sedan en misshandel till och
            vård inom socialtjänsten och sedan ytterligare en misshandel och
            vård inom socialtjänsten. Enligt en studie i Gävle återfaller
            85
          </note>
          <note>
            %. Varför kan inte Thomas Bodström medge att detta har misslyckats?
            Det hjälper inte unga brottslingar, och det hjälper framför allt
            inte brottsoffren. Är
          </note>
          <note>
            Thomas Bodström beredd att ta bort vård inom socialtjänsten?
            Är han beredd att förbättra möjligheterna till en sanktion som
            innebär större möjligheter att återanpassa ungdomar?
          </note>
          <note>
            Anf. 50 Justitieminister THOMAS BOD-
          </note>
          <note type="speaker">
            STRÖM (s) replik:
          </note>
          <note>
            Fru talman! Vård enligt socialtjänsten lyckas i många fall. Jag
            har sett det själv eftersom jag har arbetat i domstol under flera
            år. Men det finns fall där det inte fungerar och där man måste
            ta till strängare åtgärder. Det är där som bl.a. sluten ungdomsvård
            kommer in. Det må så vara att Bo Lundgren tycker att det ska vara
            strängare straff. Jag är inte förvånad över det.
          </note>
          <note>
            Jag vet inte om Bo Lundgren känner till att maximistraffet är
            fyra år om man inte tillämpar en tvåtredjedelsprincip för barn
            under 18 år. Om Bo Lundgren tycker tycker att det ska vara ännu
            strängare straff så delar i alla fall inte jag den uppfattningen.
          </note>
          <note>
            Men jag tror faktiskt att det är en missuppfattning från Bo Lundgrens
            sida.
          </note>
          <note type="speaker">
            Anf. 51 BO LUNDGREN (m) replik:
          </note>
          <note>
            Fru talman! När det gäller frågan om straffsatser och straffmätning
            finns det ytterligare ett problem som jag inte hade tid att beröra.
            Fredrik Reinfeldt, ordförande i riksdagens justitieutskott, har
            med undersökningar från BRÅ kunnat visa att man t.ex. vid grov
            misshandel inte använder maximistraffet utan landar på ungefär
            halva straffskalan. Det kan ju inte vara rimligt att man har den
            typen av straffmätning.
          </note>
          <note>
            Det är ju inte det som riksdagen har sagt när man har gjort en
            straffskala.
          </note>
          <note>
            Men det intressanta för mig när det gäller unga människor är
            i grunden inte att straffa utan att återföra, och då måste man
            se till att man har något som ungdomar inte skrattar åt. Undersökningen
            i Gävle visar att 85 % av de ungdomar som för tio år sedan dömdes
            till vård enligt socialtjänsten återfaller.
          </note>
          <note>
            Lagman Karl-Axel Bladh vid tingsrätten i Gävle säger: Vård inom
            socialtjänsten är ingen av mina favoritpåföljder, men jag har
            ofta inget annat alternativ.
          </note>
          <note>
            Dels krävs det fler poliser, dels krävs det satsningar mot drogmissbruk,
            och där har ni totalt misslyckats, dels krävs det att man är beredd
            att tala om straff, inte för straffets egen skull utan för att
            det kan hjälpa ungdomar att återanpassas och framför allt skydda
            dem som annars skulle ha fallit offer för våld i framtiden. Där
            har ni svikit. Orden saknar innehåll.
          </note>
          <note>
            (Applåder)
          </note>
          <note type="speaker">
            Anf. 52 ALICE ÅSTRÖM (v):
          </note>
          <note>
            Fru talman! Debatten i dag handlar mycket om ungdomar och ungdomsvåld,
            mobbningen i skolan, ungdomsvåldet i övrigt och integrationsfrågor.
            Dessa frågor är oerhört viktiga. Men det är frågor som är så viktiga
            att man borde vara försiktig med att använda den här frågan till
            politisk retorik.
          </note>
          <note>
            När man tittar på statistiken framgår det att våldsbrotten ökar.
            Man drar ut enskilda individers utsatthet, och vi är alla överens
            om att det är fruktansvärda händelser för människor som blir utsatta
            för brott.
          </note>
          <note>
            Men om man inte vågar titta djupare än så finns det risk för
            att man genomför en politik som aldrig kommer att få någon effekt.
          </note>
          <note>
            Fru talman! Om man tittar på den senaste statistiken framgår
            det att våldsbrotten, framför allt när det gäller de unga, fortsätter
            att öka, vilket var anledningen till att Moderaterna begärde den
            här debatten. Då ska man kanske komma ihåg vad Moderaterna sade
            tidigare här i skoldebatten om mobbning, nämligen att det är viktigt
            att varje enskilt våldsfall och varje mobbningsfall där våld förekommer
            anmäls till polisen. Och där har det skett en mycket stor förändring
            i samhället.
          </note>
          <note>
            Man kan titta på Stockholm. 1981-1992 var det
          </note>
          <note>
            33 % av de fall där en skolelev utsatts för lindrigt våld men
            inte behövt uppsöka läkare som anmäldes.
          </note>
          <note>
            Åren 1993-1997 hade andelen anmälda fall ökat till
          </note>
          <note>
            49 %. Och även om det inte finns någon tydlig statistik senare
            så vet vi att ökningen har fortsatt.
          </note>
          <note>
            Med andra ord: När just de åtgärder som Moderaterna begär att
            man ska vidta i skolan vidtas så ger de också den effekten i statistiken
            att antalet våldsbrott fortsätter att öka.
          </note>
          <note>
            Fru talman! Jag tror tvärtom att vi inte bara ska se negativt
            på denna ökning i statistiken när denna debatt kommer till stånd.
            Vi måste också se att vi mer och mer får ett samhälle där vi inte
            accepterar att våld ska användas på något sätt. Ju mer vi lyckas
            att från samhället markera det, och ju mer vi lyckas skapa ett
            samhälle där detta blir tydligt och alla vidtar åtgärder, desto
            mer kommer vi att få en statistik som visar att vi lever i ett
            våldsammare samhälle.
          </note>
          <note>
            Fru talman! När man tittar just på ungdomsvåldet så gäller det
            att också titta på alternativa datakällor och hur mycket det faktiska
            våldet egentligen ökar.
          </note>
          <note>
            Då ska man kanske titta på de intervjuundersökningar från SCB
            av människors levnadsförhållanden och däribland utsatthet för
            våld. Där får människor, bl.a.
          </note>
          <note>
            ungdomar, möjlighet att anonymt tala om både om de har begått
            brott och om de har varit utsatt för våld. Då är det intressant
            att notera att när det gäller det grova ungdomsvåldet under hela
            90-talet så ligger 16-20-
          </note>
          <note>
            åringars självrapporterade utsatthet för våld som resulterat
            i kroppsskada stabilt kring 7 %. Andelen som har uppgett att de
            har utsatts för så allvarligt våld att de uppsökte någon form
            av sjukhusvård ligger mer eller mindre stabilt på 2 %. Om vi samtidigt
            tittar på statistiken när det gäller antalet anmälda brott ser
            vi också en mycket klar ökning.
          </note>
          <note>
            Fru talman! När man nu politiserar debatten på detta sätt och
            föreslår att man ska ändra på system, vidta kraftfulla åtgärder,
            införa ungdomsfängelse och mer och mer stöta ut denna grupp riskerar
            vi i stället att faktiskt ännu mer misslyckas med den modell som
            vi ändå har, där vi hela tiden lyfter fram dessa frågor i ljuset
            och kan arbeta med dem.
          </note>
          <note>
            I stället måste vi förstå att det är ett samhällsproblem som
            kräver reformer för att förbättra livssituationen för utsatta
            grupper. Men i stället riskerar man att lägga skulden på den ondskefulla
            individen. Och gentemot den har staten inga skyldigheter, men
            däremot gentemot hans offer. Då blir resultatet att staten ska
            satsa på lag och ordning i stället för att ödsla pengar på välfärdsprogram.
            Det är precis den modellen som man har valt i många länder där
            man absolut inte har lyckats bryta brottstrenden.
          </note>
          <note>
            Fru talman! Det krävs tidiga insatser. Det krävs tidiga insatser
            ute i kommunen, inom socialtjänsten och inom skolan för att se
            dessa barns utsatta situation. Och jag är helt överens med Bo
            Lundgren om det som han sade i sitt tal att trygga barn inte begår
            några brott. Med andra ord handlar det om att satsa på tidiga
            insatser för att skapa trygga barn. När otrygga barn agerar på
            ett sätt som skadar och utsätter andra för risker kan lösningen
            inte vara att låsa in dem på ungdomsfängelser, utan lösningen
            måste vara helt inriktad på att man ser till att de får en trygghet
            och att de kan komma tillbaka till samhället.
          </note>
          <note type="speaker">
            Anf. 53 BO LUNDGREN (m) replik:
          </note>
          <note>
            Fru talman! Det finns inget förslag, i alla fall inte från vår
            sida, om ungdomsfängelse. Så det kan vi lämna därhän i debatten.
          </note>
          <note>
            Detta är en fråga som måste politiseras, eftersom vi de facto
            har ett ansvar. Jag tycker att det finns väldigt mycket att göra
            när det gäller att skapa trygga föräldraskap och trygga barn.
            Men det handlar om att låta individerna och föräldrarna få ett
            utrymme. Det handlar om att politikerna inte ska bestämma över
            sådana nära saker som hur barnomsorgen ska organiseras. Det finns
            ingen diskussion om hur barnomsorgen ska stödjas med resurser
            och motsvarande. Men den stora frågan är om det ska styras av
            politiker eller individer.
          </note>
          <note>
            I artiklarna om nyfattigdomen i Aftonbladet och
          </note>
          <note>
            Dagens Nyheter talar människor om att varken tid eller pengar
            räcker, att det inte finns tid till kärlek mellan man och hustru
            eller till barnen. Det är ju där problemet ligger. Se till att
            skapa förutsättningar för starka individer, starka föräldrar.
            Det är det väsentliga. Men det är ni emot. Ni vill ju ta ifrån
            individerna detta och överlämna detta till politikerna. Det är
            där det går snett i fråga om otryggheten.
          </note>
          <note type="speaker">
            Anf. 54 ALICE ÅSTRÖM (v) replik:
          </note>
          <note>
            Fru talman! Nej, tvärtom Bo Lundgren - en politik som ger alla
            liknande möjligheter. När man tittar på dagis och många av de
            insatser som görs av socialtjänsten och av skolan ser man att
            det är just i fråga om dessa barn som det inte finns de goda föräldraresurser
            som Bo Lundgren talar om.
          </note>
          <note>
            Om samhället och politiken skulle ta ett steg tillbaka och säga
            till t.ex. missbrukare som har barn att de själva får avgöra hur
            de ska göra med barnomsorg, om de ska ha ett barnomsorgskonto
            eller om de ska göra andra val, då tror jag inte att de dessa
            val kommer att gynna barnen.
          </note>
          <note>
            Vi vet att anledningen till att många av dessa barn har klarat
            sig bra i samhället och ändå haft en relativt trygg uppväxt är
            att det har funnits dagispersonal och vuxna i skolan. Utan dessa
            möjligheter hade det varit ännu värre. Därför är det viktiga en
            politik där man satsar på att ge alla förutsättningar.
          </note>
          <note type="speaker">
            Anf. 55 BO LUNDGREN (m) replik:
          </note>
          <note>
            Fru talman! Med föräldrar som missbrukar eller är kriminellt
            belastade har vi en annan situation. Vad jag talar om är grundprincipen.
            Självklart har vi gemensamt ett ansvar.
          </note>
          <note>
            Jag kommer aldrig att glömma när jag för något år sedan var i
            Örebro och fick en redovisning av bakgrunden för en 16-åring som
            just hade dömts till nio månader för grovt rån. Vid tio år var
            första noteringen. Vid 14 år upptäckte polisen att han inte kunde
            läsa - tala om utanförskap! Riskfaktorerna fanns, men ingenting
            hände.
          </note>
          <note>
            Visst har vi alltså ett ansvar tvärsigenom i skolan och för den
            delen också i barnomsorgen. Men i normalfallet: Låt föräldrarna
            få en chans att bli starka och trygga och att ha kontroll över
            vardagen, för då har de möjlighet att på ett helt annat sätt ge
            barnen omtanke, kärlek och trygghet och då får vi en i grunden
            bättre situation.
          </note>
          <note>
            När det sedan gäller dem som verkligen begår brott måste vi reagera;
            det är vad jag säger. Det får inte vara så att unga människor
            skrattar åt detta med vård inom socialtjänsten. Det är inte fråga
            om att i stället ha ett ungdomsfängelse, att lära dem brott för
            resten av livet, utan det handlar om att ta ett ansvar för den
            människan och om att låta den människan ta ett ansvar för sin
            situation - i en bättre form än den som finns i dag.
          </note>
          <note type="speaker">
            Anf. 56 ALICE ÅSTRÖM (v) replik:
          </note>
          <note>
            Fru talman! Jag tycker att Bo Lundgren ska vara lite försiktig
            med att säga att unga människor skrattar åt påföljden överlämnande
            till socialtjänsten.
          </note>
          <note>
            Jag har själv jobbat inom missbruksvården, jag har själv haft
            fosterbarn och jag har själv jobbat som kontaktfamilj och har
            mött många av dem som överlämnats till vård inom socialtjänsten
            där man har vidtagit åtgärder. Det är ingenting att skratta åt,
            utan det handlar om att kunna utveckla även de insatserna inom
            socialtjänsten.
          </note>
          <note>
            Alternativet kan inte vara att se till att vi har så hårda straff
            att man slutar att på något sätt uttrycka att man inte bryr sig
            om vad samhället gör, för då behöver vi gå väldigt långt. Nej,
            det handlar om ett samhälle där vi både tar ansvar för offren
            och har mod och kraft att ta ansvar och att ta hand om de individer
            som begår brott och där vi inte betraktar dem som ondskefulla.
          </note>
          <note type="speaker">
            Anf. 57 RAGNWI MARCELIND (kd):
          </note>
          <note>
            Fru talman! Med en känsla av overklighet hör vi om våldet bland
            barn och unga - ett barn som dödar ett annat barn, några 14-åriga
            killar som våldtar en jämnårig tjej, ett gäng ungdomar som rånar
            sina skolkamrater, elever som körs till sjukhus efter det att
            mobbning urartat till misshandel.
          </note>
          <note>
            Ja, frågorna hopar sig: Varför händer detta nu?
          </note>
          <note>
            Varför, och vad är det tecken på? På vilket sätt har vi misslyckats?
            Vad skulle priset vara för en kursändring?
          </note>
          <note>
            Det här är frågor som vi ofta ställer till varandra och som ofta
            klingar tomt. Det tycker jag att de gjort också i debatten här
            i dag, i alla fall hittills.
          </note>
          <note>
            Thomas Bodström försökte svara och sade: Det görs ett jättearbete
            inom forskningen. Ändå vet inte forskarna vad som händer därför
            att de säger att man måste vara försiktig med statistik. Det måste
            också politikerna vara.
          </note>
          <note>
            Vi menar att vuxenvärldens avskärmning från barnen har pågått
            i flera år. Det är ett resultat av det som vi i dag kan se. Våra
            barn lider brist på vuxenkontakt och ropar efter att någon ska
            höra, att någon ska se och att någon ska reagera.
          </note>
          <note>
            Enligt BRIS har mer än hälften av alla barn dåliga kontakter
            med vuxna. En fjärdedel av alla barn har ingen närstående vuxen
            alls att tala med. Under år
          </note>
          <note>
            2000 var det 36 500 barn som vände sig till barnpsykiatrin för
            att få hjälp där. Självklart har någonting gått snett. Det måste
            bli en förändring; det är vi i vuxenvärlden som bär ansvaret.
          </note>
          <note>
            När ett barn inte längre kan lita på de vuxna i omgivningen blir
            det andra barn och ungdomar som blir alltmer betydande och inflytelserika
            i deras liv. Kompisgruppen blir centrum i tillvaron. Det blir
            där som värderingar förmedlas, normer skapas och gränser sätts
            - utan de vuxnas kontroll eller överinseende.
          </note>
          <note>
            När det inte finns några vuxna som sätter gränser, som ser felstegen
            och som förmedlar värderingar till barnen skapas ett samhälle
            i samhället där barnen skapar sina egna spelregler. Vad är det
            för olagligt med att ta ecstasy eller GHB? Gör inte alla det?
            Det här är lite grann av ungdomars syn på vad som är rätt och
            fel. När det kombineras med en ökad tillgång på narkotika bidrar
            det till att barn och unga fortsätter att hamna på glid. Det här
            större utbudet av droger och nya konsumtionsmönster liksom en
            mer tillåtande hållning till narkotika hos ungdomar är också oerhört
            alarmerande och påverkar vad som i dag sker i vårt samhälle.
          </note>
          <note>
            Nyfikna ungdomar prövar illegala droger. Allt oftare sker det
            i nöjesmiljöer och på ungdomsdiskotek. Under de senaste tio åren
            har antalet ungdomar som prövar droger mer än tredubblats. Forskare
            och statistik får säga vad de vill, men detta är alarmerande.
            Tycker inte Thomas Bodström det?
          </note>
          <note>
            Samtidigt kan man se att antalet grova våldsbrott har fördubblats
            under 1990-talet. Respekten för ordningsmakten har däremot minskat
            och är i vissa fall obefintlig. Till stor del beror detta på att
            påföljden kommer för sent. För dem som inte är straffmyndiga finns
            det nästan inga insatser eller åtgärder alls. Thomas Bodström
            sade i sitt inlägg att nu ska det till snabba åtgärder och pekade
            på bl.a. samhällstjänsten.
          </note>
          <note>
            Han sade att de unga ska sona sina brott.
          </note>
          <note>
            Det är precis vad vi har försökt att genomföra genom familjerådslag
            och medling. Vi har haft en projekttid. Det har visat sig att
            detta faktiskt gett goda resultat. Men så fort projekttiden är
            över finns det inga pengar, resurser, för kommunerna och socialtjänsten
            att fortsätta att bedriva den här verksamheten.
          </note>
          <note>
            Det mest grundläggande är ändå att om barn i mycket unga år inte
            får den här inneboende känslan för vad som är rätt och fel blir
            det mycket svårt att ersätta det senare i livet. För att få den
            här processen att fungera behövs det faktiskt vardagstid tillsammans
            med vuxna därför att det är i de vardagliga situationerna som
            man löser konflikter och tränar samlevnad på ett naturligt sätt.
          </note>
          <note>
            Kristdemokraterna har föreslagit en förändrad brottsförebyggande
            strategi i syfte att systematiskt, långsiktigt och med stor tydlighet
            arbeta med de här insatserna med information till alla vuxna och
            föräldrar som jobbar med barn om hur viktigt detta är.
          </note>
          <note>
            Därför vill jag fråga justitieministern: Vad tänker
          </note>
          <note>
            Thomas Bodström göra för att de här snabba åtgärderna ska bli
            snabba åtgärder? Det är ju Thomas
          </note>
          <note>
            Bodström som tillsammans med regeringen har ansvaret för rättspolitiken
            som denna ser ut i dag. Vad är det som händer? Barn går och väntar
            alltför länge på att få behandling, vård och hjälp.
          </note>
          <note>
            Det är precis som Bo Lundgren sade i fråga om undersökningen
            i Gävle. Man får faktiskt t.o.m.
          </note>
          <note>
            komma till ungdomshem. Men inte heller det hjälper därför att
            det kommit för sent. Vi måste komma in mycket tidigare och arbeta
            förebyggande för att kunna trygga framtiden för den uppväxande
            generationen.
          </note>
          <note>
            Anf. 58 Justitieminister THOMAS BOD-
          </note>
          <note type="speaker">
            STRÖM (s) replik:
          </note>
          <note>
            Fru talman! Jag delar uppfattningen om flera av de saker som
            framförts, och det brukar jag göra när det gäller Ragnwi Marcelind.
          </note>
          <note>
            Jag delar helt uppfattningen om att det behövs fler vuxna för
            att öka den sociala kontrollen över våra barn som hamnar snett.
            Regeringen gör nu den aktuella satsningen på skolan och på polisen,
            just för att det ska vara fler vuxna som arbetar nära våra barn.
          </note>
          <note>
            När det gäller droger lade regeringen i går fram en ny proposition.
            Jag vill erinra om att samhället har möjligheter att reagera oerhört
            fort. Det räcker faktiskt med ett telefonsamtal från socialnämndens
            ordförande för att ett barn ska omhändertas, och ett barn ska
            omhändertas om det finns risk för ett fortgående missbruk av narkotika.
            Där har man också praxisen att även något enstaka drogmissbruk
            är så alarmerande att det kan leda till åtgärder enligt LVU. Det
            är bra, men detta ska användas bättre. Där har vi dock ett av
            problemen - det fungerar på olika sätt i kommunerna.
          </note>
          <note>
            Anf. 59 RAGNWI MARCELIND (kd)
          </note>
          <note>
            replik:
          </note>
          <note>
            Fru talman! Jag vill informera Thomas Bodström om att det fungerar
            väldigt olika i kommunerna. Det finns i dag inte resurser som
            kan sättas in för att man ska kunna vidta nödvändiga åtgärder
            så tidigt att de skulle kunna få effekt på sikt.
          </note>
          <note>
            Thomas Boström sade att det bara behövdes ett samtal från socialnämndens
            ordförande för att ett barn ska omhändertas. Då har Thomas Bodström
            väldigt liten erfarenhet av det kommunala sociala arbetet. Det
            är en oerhört lång process innan det går så långt att socialtjänsten
            över huvud taget dokumenterar det som har hänt. Innan man har
            dokumenterat kan man inte vidta några åtgärder.
          </note>
          <note>
            Jag är ledsen, Thomas Bodström, men det behövs i grunden en annan
            attityd till vikten av att det finns vuxna kring barnen som har
            tid, som ser dem och som kan förmedla normer och värderingar under
            hela barnets uppväxttid. Där måste vi hjälpas åt. Det är ett stort
            paket av åtgärder som måste till om detta ska fungera. Det räcker
            inte bara med straff och olika program om det inte finns resurser
            att genomföra dem i realiteten.
          </note>
          <note>
            Anf. 60 Justitieminister THOMAS BOD-
          </note>
          <note type="speaker">
            STRÖM (s) replik:
          </note>
          <note>
            Fru talman! Då är det väl bra att man satsar på fler vuxna bland
            våra barn.
          </note>
          <note>
            Jag håller med om att det inte fungerar riktigt bra i alla kommuner.
            Det finns problem även inom kriminalvården när vården ska övergå
            i behandlingsprogram. Då finns det kommuner som inte tar sitt
            ansvar.
          </note>
          <note>
            I vissa kommuner väntar man så länge att det blir en straffrättslig
            fråga i stället för en vårdfråga.
          </note>
          <note>
            Jag arbetar gärna tillsammans med Ragnwi Marcelind för att förändra
            den saken. Vi har en lagstiftning, men den fungerar inte alltid
            i praktiken ute i kommunerna. Jag välkomnar gärna ett samarbete.
          </note>
          <note>
            Anf. 61 RAGNWI MARCELIND (kd)
          </note>
          <note>
            replik:
          </note>
          <note>
            Fru talman! Tack för det, Thomas Bodström. Jag ställer gärna
            upp på att vi ska samarbeta för en attitydförändring. Det är det
            som är själva kärnan. Det hjälper inte med en massa fina program.
            Göran Persson har stått här i talarstolen och sagt i varenda regeringsförklaring
            att barnen ska sättas främst. Men jag har inte sett något resultat
            av detta. Nu är det dags att sätta muskler på våra handlingsprogram
            och se till att de får effekter i vardagen.
          </note>
          <note>
            Det handlar inte bara om att vi ska använda fina ord och debattera,
            utan det handlar om hur man agerar ute i kommunerna, vilka resurser
            som anslås och vilken attityd vi har till de människor som redan
            i dag väljer att avsätta lite mer tid för sina barn. De har insett
            att barnen är det viktigaste vi har. De är vår framtid. Investerar
            vi inte i våra barn, då finns det ingen trygg framtid för någon
            enda människa. Jag hoppas att det är det samarbetet som vi ska
            ha, Thomas Bodström.
          </note>
          <note type="speaker">
            Anf. 62 GUNNEL WALLIN (c):
          </note>
          <note>
            Fru talman! Fler ungdomar behöver trygghet i den vardagliga omgivningen,
            i hemmet, i skolan och på fritiden. De behöver trygghet som ger
            ökad självkänsla och som ger dem större möjligheter att stå emot
            grupptryck och droger. De ska ha rätt att vara sig själva.
          </note>
          <note>
            Behovet av fler positiva förebilder är stort. Jag är säker på
            att många med mig gladdes när vår idrottsstjärna Per Olofsson
            på idrottsgalan i förra veckan med några få ord tackade sina föräldrar
            för deras stöd.
          </note>
          <note>
            Det behövs stöd på livets väg. Det känns tryggare att veta att
            det finns någon om och ifall det behövs, även om man som ung tror
            att man kan förändra hela världen. Det kan vara föräldrar, syskon
            och andra vuxna. Det kan gälla föreningar inom musik, idrott osv.
          </note>
          <note>
            Centerpartiet vill kraftigt markera att den oro som våra ungdomar
            känner måste tas på allvar. De ungdomar som har blivit brottsoffer
            måste få stöd och skydd. Barn och ungdomar med psykisk ohälsa,
            vart vänder de sig? Jag besökte Klippans kommun för någon vecka
            sedan. Där fanns det inte tid förrän i september vid barn- och
            ungdomspsykiatriska kliniken. Det är inte att ge stöd till utsatta
            barn och ungdomar.
          </note>
          <note>
            Situationen för många ungdomar är bekymmersam. Det är bråttom
            med att ta tag i den. Det räcker inte bara med vackra ord, planer
            och projekt, utan det måste till praktisk handling.
          </note>
          <note>
            Enligt Socialstyrelsen är det ungdomarna som har blivit de stora
            förlorarna genom besparingarna. Skolor ha centraliserats. Fritidsgårdar
            ha stängts. Arbetsmarknaden har varit pressad. Antalet samtal
            till
          </note>
          <note>
            BRIS, Barnens rätt i samhället, har ökat kraftigt.
          </note>
          <note>
            Centerns ungdomsförbund startade en kampanj i höstas mot ungdomsvåldet.
            Det var ett bra initiativ, men det behöver göras mycket mera.
            Våldet blir alltmer brutalt, samtidigt som det ökar. Våldet utövas
            på ett fegt sätt. Man ger sig på yngre, och man använder kniv
            och andra vapen.
          </note>
          <note>
            Första kontakten med rättsvårdande myndigheter måste vara tydlig.
            Vad är rätt, och vad är fel? Vilka konsekvenser får handlandet?
            Vad innebär de lagar som Sveriges riksdag har stiftat? Det är
            väldigt viktigt att motivera. Det finns olika grupper i vårt samhälle
            med olika kulturer. Vi måste leva upp till intentionerna att alla
            ska förstå de lagar vi har. Det arbetas här och var, men det är
            inte tillräckligt.
          </note>
          <note>
            De som döms måste uppfatta bestraffningen som en uppoffring.
            De som döms till samhällstjänst eller till vård inom socialtjänsten
            måste få klart för sig vad som gäller, och detta måste följas
            upp. De individuella planerna - om det nu finns sådana - måste
            följas upp. Man måste ge en signal tillbaka till domstolen.
          </note>
          <note>
            Domstolen i sin tur måste ha en snabbare ärendehantering. Men
            så är inte fallet i dag.
          </note>
          <note>
            Jag har fått många signaler från olika kommuner där man har kontaktat
            domstolen, men ingenting händer. Som justitieministern sade har
            vi en lagstiftning, men den fungerar inte i praktiken. Därför
            är det jätteviktigt med uppföljning och utvärdering för att missförhållanden
            ska kunna rättas till.
          </note>
          <note>
            Det behövs en samverkan mellan myndigheterna, mellan det sociala,
            polis, åklagare, domstol och ibland även skola. Sverige är bäst
            på det brottsförebyggande arbetet. Därmed kan man inte säga att
            vi är bra. Vi behöver bli mycket bättre. Det hänger på de nyckelpersoner
            som det på många håll råder en sådan stor brist på. Det gäller
            t.ex. närpolisen som är en viktig resurs. Den kan på ett tidigt
            stadium ta sig an problemen, starta en dialog och bygga upp ett
            förtroende. Det är på det sättet som man måste agera.
          </note>
          <note>
            Man måste naturligtvis agera tillsammans med föräldrarna. I Klippans
            kommun har man haft det otroligt arbetsamt och svårt att få fram
            resurser. Där har man verkligen på ett samlat sätt tagit tag i
            problemen och lyft fram dem, trots bristen på resurser.
          </note>
          <note>
            Det borde vara ett projekt som lyftes fram för att visa att man
            kan åstadkomma resultat även med begränsade resurser. Jag tycker
            att det är ett alldeles utomordentligt projekt. Tyvärr handlar
            det mest om pojkar.
          </note>
          <note>
            Men man lär dem att lösa konflikter genom att föra samtal osv.
          </note>
          <note>
            Sedan kommer jag in på detta med tidsaspekt och snabbhet. Inom
            sex veckor ska åtal väckas. Det fungerar inte i dag på flera ställen.
            Det finns en lagstiftning, men det brister. Det kan finnas brister
            i socialtjänstens arbete med utredningar därför att det saknas
            socialsekreterare. Det är otroligt viktigt att det finns socialtjänstarbetare
            och personal som har tid att utöva sitt arbete, men det har man
            inte i dag.
          </note>
          <note type="speaker">
            Anf. 63 ALICE ÅSTRÖM (v) replik:
          </note>
          <note>
            Fru talman! I mångt och mycket håller jag med om precis det som
            Gunnel Wallin har sagt om vikten av både snabbhet och att få lagarna
            att fungera i praktiken.
          </note>
          <note>
            Men jag vill också ställa en fråga utifrån en del olika kommuner
            som jag har besökt, för det här handlar ju också om hur kommunpolitiker
            i sin tur prioriterar ute i kommunerna, om man prioriterar att
            satsa pengar och resurser på just dessa barn som man ser har ett
            starkt behov. När dessa behov sedan ställs i relation till många
            andra behov, blir de tyvärr ofta nedprioriterade.
          </note>
          <note>
            Min fråga till Gunnel Wallin blir om hon, precis som jag, är
            beredd att försöka trycka på våra kommunpolitiker i ännu högre
            grad för att man ska inse hur oerhört viktigt det är att göra
            de här insatserna och ta det kommunala ansvaret, att man vågar
            göra de tuffa prioriteringar som det handlar om i det kommunalpolitiska
            arbetet. Det hoppas jag verkligen att
          </note>
          <note>
            Gunnel är beredd att göra.
          </note>
          <note type="speaker">
            Anf. 64 GUNNEL WALLIN (c) replik:
          </note>
          <note>
            Fru talman! Jag tycker att det är naturligt att det är kommunerna
            själva som ska ta initiativen. Men det är viktigt att lyfta upp
            praktiska exempel. Många kommuner är hårt tyngda, t.ex. Klippans
            kommun, som hade 50 barn placerade, ungefär hälften av dem därför
            att det var en risk för barnen i en kommun med
          </note>
          <note>
            15 000-16 000 invånare. Det är tungt, men trots detta lyckades
            man hitta en lösning, att få folket med sig, att få föräldrarna
            och ungdomarna med sig. Det handlar om ledarskap, men det handlar
            också om att lyfta fram de goda exemplen.
          </note>
          <note>
            Om man ska vänta tills barnen och ungdomarna placeras i ungdomshem
            eller i sluten ungdomsvård, kostar det jättemycket och det är
            mycket svårare för dem att komma tillbaka. Man måste tidigt gå
            in förebyggande. Det andra alternativet ska man ta till i nödsituationer.
          </note>
          <note type="speaker">
            Anf. 65 ALICE ÅSTRÖM (v) replik:
          </note>
          <note>
            Fru talman! Det är viktigt att sprida de goda exemplen. Men jag
            tycker också att vi som riksdagsledamöter givetvis har ett ansvar
            att stifta lagarna. Också som politiker i de politiska partierna
            har vi ett ansvar, tycker jag, att föra ut vikten av att de här
            prioriteringarna faktiskt görs. Kan man då ha med sig goda exempel
            på hur man kan göra, så är det ju bra.
          </note>
          <note>
            Det finns också en risk när man talar om det kommunala ansvaret
            och om statens ansvar. Vi ser ganska ofta konflikten om vem det
            är som har ansvaret. Vi ser konsekvenserna om man inte har gjort
            de tidiga insatserna. Vi ser konsekvenserna om socialtjänsten
            inte fungerar eller om man inte fattat rätt beslut i kommunerna.
            Vi får betala kostnaderna när ungdomarna sedan hamnar hos Statens
            institutionsstyrelse eller i kriminalvården. Det är här vi politiker
            måste ta ett stort ansvar och se till att vi får en sammanhållen
            politik, därför att det lönar sig på sikt. Det kan man inte överlåta
            enbart till kommunpolitiker.
          </note>
          <note type="speaker">
            Anf. 66 GUNNEL WALLIN (c) replik:
          </note>
          <note>
            Fru talman! Vi måste naturligtvis först städa upp framför egen
            dörr.
          </note>
          <note>
            När det gäller våra beslut här i riksdagen behöver vi verkligen
            utvärdera och följa upp om vi lever upp till lagarnas intentioner.
            Det tycker jag inte att vi gör.
          </note>
          <note>
            Jag har vid flera tillfällen efterlyst en bättre uppföljning.
            Ta t.ex. detta med ungdomar som döms till samhällstjänst eller
            vård i socialtjänsten, som vi är jättedåliga på att följa upp.
            Vi måste alltså börja med att rannsaka oss själva.
          </note>
          <note>
            När det gäller samverkan måste vi naturligtvis bjuda på det här,
            och att samverka är inte lätt. Det fordrar goda ledare. Men vi
            måste naturligtvis gå före och visa vägen till samverkan inom
            alla områden. Det är jätteviktigt.
          </note>
          <note>
            Anf. 67 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Gunnel Wallin, jag håller med om att
          </note>
          <note>
            Klippans kommun gör ett jättearbete. Det är kanske också dags
            att lyfta fram andra kommuner som gör ett bra arbete och inte
            bara, som tidigare har gjorts, det som fungerar dåligt. Borlänge
            är ett exempel på en kommun som har haft det jobbigt, men som
            gör enorma satsningar för att komma till rätta med sina problem.
          </note>
          <note>
            Det är också riktigt att vi måste understödja kommunerna och
            att vi måste få fram de bästa påföljderna. Det är just av denna
            anledning som Statens institutionsstyrelse, BRÅ och Socialstyrelsen
            just nu arbetar med att utvärdera de påföljder som är så viktiga
            för att vi ska komma till rätta med ungdomsbrottsligheten. Det
            var just i anledning av stödet till brottsoffer som vi den 1 juli
            2001 ändrade i socialtjänstlagen. Här ska Socialstyrelsen särskilt
            fokusera på barn.
          </note>
          <note type="speaker">
            Anf. 68 GUNNEL WALLIN (c) replik:
          </note>
          <note>
            Fru talman! Javisst, det sätts i gång och görs massor av utredningar,
            men det gäller att ta vara på resultaten. Det gäller att matcha
            resultaten av alla uppföljningar och utvärderingar mot ungdomarna.
            Man behöver också tid att arbeta, för alla utredningar tar ju
            mycket tid och kraft.
          </note>
          <note>
            Vi vet att det är få människor som arbetar i utredningarna, och
            de som gör det behövs därute. Det var också därför som jag lyfte
            upp detta med kompetensen inom myndigheterna, både inom de rättsvårdande
            myndigheterna och inom den sociala sektorn. Ska vi kunna behålla
            en hög kompetens där, måste vi satsa på arbetsmiljö, löner och
            även karriärmöjligheter. Det tror jag är en viktig del för att
            kunna gå vidare med de här frågorna.
          </note>
          <note>
            Anf. 69 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Fru talman! Det är klart att en utredning ska leda fram till
            ett lagförslag. Det jag nu nämnde var utredningar om påföljderna.
            Jag har också tidigare nämnt det som har gett resultat i form
            av lagändring, nämligen brottsofferpropositionen den 1 juli förra
            året, brottsoffergarantin den 1 januari i år, och vi kommer inom
            kort att lägga fram en proposition om medling.
          </note>
          <note>
            Det här befinner sig i olika skeden. Det är enbart den demokratiska
            processen som gör att inte de här sakerna kan åtgärdas omedelbart.
            Men jag tror att vi är alldeles överens om att det måste få ta
            den tid det tar.
          </note>
          <note type="speaker">
            Anf. 70 GUNNEL WALLIN (c) replik:
          </note>
          <note>
            Fru talman! Jag är glad att man tar upp detta med medling och
            gör det till en möjlighet. Vi hade gärna velat att försöket hade
            fått fortsätta när arbetet var i gång och när det fanns krafter
            som var utbildade för det, men så blev det ju inte. Nej, vi fick
            inte majoritet för det.
          </note>
          <note>
            Nu kommer propositionen om medling, och medling tror jag är en
            av åtgärderna. Men vi måste noga följa vad medlingen får för resultat,
            för jag ser med viss oro på de påföljder som är just nu.
          </note>
          <note type="speaker">
            Anf. 71 HELENA BARGHOLTZ (fp):
          </note>
          <note>
            Fru talman! Innan jag går ut genom porten ser jag mig försiktigt
            omkring. Är jag ensam? När jag fortsätter mot busshållplatsen
            tar jag oftast omvägen för att undvika skogsdungen där det känns
            obehagligt mörkt. Sedan jag blev rånad har mitt liv kommit att
            styras av en rädsla och oro som jag inte trodde kunde slå rot
            i mig. Gärningsmannen går fortfarande fri.
          </note>
          <note>
            Utredningen lades ned. Försäkringsbolaget har betalt nya glasögon
            eftersom glasögonen gick sönder när jag föll. Men det här handlar
            inte om pengar, det handlar om att bli kränkt.
          </note>
          <note>
            Så berättar en ung man som utsattes för ett rån på väg hem en
            sen kväll i höstas, och han är ju, som vi vet, långtifrån ensam.
          </note>
          <note>
            Våldet och brottsligheten är ett stort problem. Det är bl.a.
            därför som vi har denna mycket engagerande debatt här i Sveriges
            riksdag i dag.
          </note>
          <note>
            Olaga hot är efter misshandel det vanligaste våldsbrottet enligt
            statistiken. Anmälningarna har ökat mycket kraftigt de senaste
            25 åren. Det handlar om ensamstående kvinnor som hotas i lägenheter
            och yngre män som hotas när de är ute och deltar i nöjeslivet.
            Också rån och övergrepp i rättssak ökar.
          </note>
          <note>
            Vi får inte ge upp inför ungdomsvåldet. Vi har ett ansvar såväl
            som politiker som föräldrar och medmänniskor att vända den här
            destruktiva våldstendensen hos ungdomar.
          </note>
          <note>
            När det gäller ungdomar får det inte råda någon tvekan om att
            tydliga värderingar och snabba reaktioner från vuxenvärlden är
            nödvändiga.
          </note>
          <note>
            Efter ett ungdomsmord i Vårby satte polisen in större resurser
            för att stävja ungdomsvåldet. Det var bra, och det gav bra resultat.
            Men tyvärr gör man det alldeles för sent. Från Folkpartiet liberalernas
            sida menar vi att den allra viktigaste uppgiften är att förebygga
            brott. Då slipper offret lida och gärningsmannen att få sitt liv
            förstört.
          </note>
          <note>
            Först och främst måste våld i skolan stoppas, därför att skolan
            är ingen laglös zon. Precis samma lagar gäller i klassrummet som
            i samhället utanför. Stölder är inte acceptabla. Skadegörelser
            är inte ursäktliga.
          </note>
          <note>
            Det är inte okej att kalla flickor för horor.
          </note>
          <note>
            Det här måste inpräntas i alla elever. Hur många elever vet egentligen
            vilka lagar det är som gäller i dag i Sverige? Hur många jurister,
            vill jag nu fråga justitieministern, är ute i skolorna och informerar
            om detta? Jag vet att det görs försök från polisen, men polisen
            tvingas på grund av bristande resurser att lågprioritera den här
            informationen. Vi har också en stor kader av jurister som skulle
            kunna göra insatser.
          </note>
          <note>
            Därför vill jag fråga om justitieministern har varit ute och
            talat om det här när justitieministern var advokat.
          </note>
          <note>
            Men låt oss inte stanna vid problemen i skolan.
          </note>
          <note>
            Låt oss också se den positiva roll som skolan spelar för barn
            som hamnar snett. Skolans roll är att förmedla baskunskaper. Vi
            brukar tala om att det handlar om att läsa, skriva och räkna.
            Men jag vill också peka på den mycket väsentliga baskunskapen
            att kunna tala. Jag hörde för en tid sedan en ung man som var
            dömd för våldsbrott förklara hur han i sin frustration över att
            inte kunna uttrycka sin vrede med ord kände sig tvungen att visa
            den med våld. När man inte har ett språk ökar risken för att man
            ska ta till våld mot andra människor.
          </note>
          <note>
            Skolans resultat måste bli bättre. Inte bara talet utan också
            läsningen måste få en större roll i skolan för att ge barn ett
            rikt språk och en förmåga att prata, att lösa sina konflikter
            genom samtal med andra. Det finns goda exempel på det här från
            Stockholm, där
          </note>
          <note>
            Folkpartiet styr över skolpolitiken.
          </note>
          <note>
            Sambandet mellan kriminalitet och missbruk är ju känt sedan länge.
            Det är ett jätteproblem. Det är inte bara ett problem i Sverige.
            Det handlar om en trend över hela världen. Det handlar också,
            vilket oroar många av oss, om någon slags drogromantik. Här måste
            samhället ställa upp och verkligen visa vad som gäller. För några
            år sedan hade man affischkampanjer i tunnelbanan som visade hur
            ungdomar såg ut efter att ha missbrukat narkotika under en tid.
            Jag tyckte att det var väldigt effektivt. Tandläkare kan åka ut
            till skolorna och visa hur tänderna ser ut efter drogmissbruk.
            Allt sådant, som på ett konkret sätt visar vad missbruk kan medföra
            för ungdomar, tror jag mycket på.
          </note>
          <note>
            Från Folkpartiet har vi ju länge krävt ett nytt sätt att se på
            brottsbekämpningen. Vi menar att Sverige borde inspireras av den
            s.k. New York-modellen, att ta itu med vardagsbrotten. Men jag
            vet från mina besök på polisstationer att man inte hinner på grund
            av den enorma tidsbrist som polisen lider så svårt av.
          </note>
          <note>
            Det har tidigare talats om att garantera snabb lagföring av unga
            lagöverträdare, och justitieministern har förklarat att det finns
            lagstiftning om detta. Det är jättebra. Lagstiftning är jättebra.
            Men det är inte bra om den inte också tillämpas, om det inte händer
            någonting. Det minskar också människors, inte minst ungdomars,
            respekt för lagarna om man inte ser att lagarna har någon som
            helst effekt.
          </note>
          <note>
            Vi får också se på de meningsfulla insatser som ändå görs från
            många håll av djupt engagerade vuxna.
          </note>
          <note>
            Det är ungdomsledare, fotbollstränare, scoutledare och naturligtvis
            också föräldrar, nattvandrande föräldrar och så, som har ett väldigt
            starkt engagemang.
          </note>
          <note>
            Ungdomar som blir sedda och respekterade av vuxna behöver inte
            ta till våld för att hävda sig.
          </note>
          <note>
            Fru talman! De här problemen har varit kända länge, och jag undrar
            varför regeringen har dröjt så länge med att komma med förslag
            till insatser.
          </note>
          <note>
            Anf. 72 Justitieminister THOMAS BOD-
          </note>
          <note type="speaker">
            STRÖM (s) replik:
          </note>
          <note>
            Fru talman! Jag ska svara kort på frågan om jag som advokat var
            ute. Ja, jag deltog i utbildningen av kriminalvården. Jag deltog
            också i utbildningen på universitetet och hade t.o.m. detta inplanerat
            när jag övergick till att blir justitieminister. Jag har även
            som justitieminister som mål att vid varje resa ute i landet besöka
            en skola.
          </note>
          <note>
            Jag skulle vilja ställa en fråga till Folkpartiet. När jag hör
            det som sägs här kan jag bara konstatera att vi ligger oerhört
            nära varandra. Det är i stort sett nyanser som skiljer. Johan
            Pehrson, er partisekreterare, har i medierna och även här i riksdagen
            uttryckt att Moderaternas kriminalvårdsprogram visserligen har
            ett engagemang men att det har ett lite felaktigt åtgärdsprogram.
            Inspirationen till dessa förslag har man hämtat från medeltiden.
            Jag vill bara bekräfta att det fortfarande är den linjen som gäller.
            Eller har man en annan syn? Det är min första fråga.
          </note>
          <note>
            Den andra frågan gäller att vi i dag hörde från Bo
          </note>
          <note>
            Lundgren att det är riksdagen som ska sätta praxis när domstolarna
            dömer. Då undrar jag: Är det även Folkpartiets inställning?
          </note>
          <note>
            Anf. 73 HELENA BARGHOLTZ (fp)
          </note>
          <note>
            replik:
          </note>
          <note>
            Fru talman! Johan Pehrson talar för sig själv, men jag vill säga
            att vi väl har en något annorlunda syn mellan moderater och folkpartister
            när det gäller inriktningen på kriminalpolitiken.
          </note>
          <note>
            Det har tidigare här talats om detta med vård enligt socialtjänstlagen
            för ungdomar. Det kan jag säga att Folkpartiet är intresserat
            av. Vi tror att det kan vara en väg, men man måste pröva många
            vägar. Så det finns säkert nyanser mellan oss i kriminalpolitiken.
          </note>
          <note type="speaker">
            Anf. 74 KIA ANDREASSON (mp):
          </note>
          <note>
            Fru talman! Våldet som syns i kriminalstatistiken avspeglar inte
            det faktiska våldet i samhället. Ytterst få av de våldshändelser
            som utspelas mellan ungdomar kommer till polisens kännedom, och
            mindre än hälften av de anmälda fallen leder till dom. År 1999
          </note>
          <note>
            lagfördes 1 500 ungdomar mellan 15 och 17 år för brott mot liv
            och hälsa och 260 för rån.
          </note>
          <note>
            Det här med statistik är oerhört krångligt, speciellt när det
            gäller ungdomsbrott och ungdomsvåld. Det är svårt att få fram
            rätt siffror. Med små förändringar i samhället sker det stora
            förändringar i statistiken. När ungdomar intervjuas själva kommer
            det fram helt andra siffror än i den officiella statistiken. Forskning
            från Kriminologiska institutionen och BRÅ visar att det bland
            15-åringar var omkring 7 000 som uppgav att de slagit någon så
            att offret behövde någon form av sjukhusvård. 3 500 uppgav att
            de hade begått rån.
          </note>
          <note>
            Uppgifter från vissa enskilda sjukhus säger också att våldsskadorna
            har ökat. Men när ungdomar intervjuas framkommer det samtidigt
            att det inte är fråga om någon ökad utsatthet för våld. Det ligger
            på ungefär samma nivå i dessa undersökningar från år till år.
          </note>
          <note>
            När det gäller det senaste decenniet finns det alltså ingen säkerhet
            i att påstå att våldet ökar, men Moderaterna vill alltid framställa
            det som att så är fallet.
          </note>
          <note>
            Förra året vid den här tiden hade vi en extra debatt på samma
            tema, det ökade ungdomsvåldet. Moderaterna hade väl samma förslag
            som nu. De andra partierna har också, vad jag förstår, samma förslag.
            Man vill ha tidigare brottsförebyggande åtgärder. Det är precis
            vad Miljöpartiet också förordar.
          </note>
          <note>
            Moderaterna avfärdar hela tiden utan nyanser kriminologer och
            undersökningar, inte bara i Sverige utan också i andra länder,
            och BRÅ:s återkommande rapporter. Man avfärdar denna kunskap.
            Man säger t.o.m. att experter negligerar fakta. Kritik mot experterna
            framförs hela tiden. Så var det även när vi hade budgetdebatten
            här i kammaren. Då sade Fredrik
          </note>
          <note>
            Reinfeldt: "Lika snabbt som rapporten om att det grova våldet
            bland yngre ökar kom ut, lika snabbt var de där igen för att berätta
            att så är det inte." Då menar man professorer och förståsigpåare
            inom kriminologin. Det är inte konstigt att inte Moderaterna utvecklas
            i sin politik när man hela tiden avfärdar kunskap.
          </note>
          <note>
            Jag tolkar det som att moderaterna har format sin kriminalpolitik
            för ungdomar. Sedan gäller det att trycka in en verklighet som
            passar till den politiken.
          </note>
          <note>
            Man har alltså sytt ihop den, och tråden är människors oro och
            rädsla. Det är inte bra. Visst ska vi ta oro och rädsla på allvar,
            men vi politiker måste grunda våra debatter på kunskapsbaserade
            uppgifter. Politiken leder annars till helt felaktiga åtgärder,
            och då använder vi skattemedel på ett felaktigt sätt som får stora
            konsekvenser.
          </note>
          <note>
            Skulle inte moderaterna någon enda gång kunna reflektera över
            orsakssamband med det omgivande samhället i stället för att endast
            syssla med de sorgliga följderna som vi får ta hand om inom rättsväsendet?
            Vi måste kunna förhindra uppkomsten av både brottsoffer och gärningsmän.
            Naturligtvis måste rättsväsendet ha effektiva metoder och utvecklas
            i omhändertagandet av unga brottslingar. Det har också skett förändringar.
            Det som finns utvärderas, och det planeras ytterligare förändringar.
            Det är ett arbete som fortgår hela tiden. Men till skillnad från
            moderaterna vill Miljöpartiet att större resurser ska satsas på
            förebyggande åtgärder.
          </note>
          <note>
            Det kommer också rapporter, fru talman, om att alltfler ungdomar
            är deprimerade. Oro, ångest, hopplöshet och uppgivenhet ökar och
            kryper ned i åldrarna. Vi har tre gånger mer utskrivning av antidepressiva
            läkemedel till åldrarna 15-18 år än för fyra år sedan. Även i
            åldersgruppen 10-14 år ökar användningen. Pressen på barnen att
            bli någon kan vara en utlösande faktor för depression och ångest
            som kan leda till självmedicinering av alkohol och narkotika.
          </note>
          <note>
            Tillgången på dessa medel är större än någonsin. EU-
          </note>
          <note>
            regler har underlättat tillgängligheten, och attityderna till
            droger är tillåtande. Bara i mitt hemlän Västra
          </note>
          <note>
            Götaland har anmälningarna om barn och ungdomar som far illa
            ökat med 20 %. Över hälften av anmälningarna relateras till kriminellt
            beteende och missbruk. Öppenvården i Göteborg klarar inte längre
            att ta hand om det ökande antalet unga missbrukare. Avgiftningsplatser
            behövs, och en öppen slutenvårdsavdelning diskuteras. Situationen
            med behandlingshem är otillräcklig då det gäller avgiftning.
          </note>
          <note>
            Miljöpartiet vill alltså ha en helhetssyn på den här frågan.
            Detta går inte att lösa med hårdare tag utan med tidiga insatser
            på individnivå. Barn som uppvisar tidiga riskfaktorer - uppförandereaktioner,
            uppmärksamhetsreaktioner eller svårigheter i något avseende, kognitivt
            eller känslomässigt - löper en större risk och har en större benägenhet
            att hamna i kriminell utveckling. Det gäller särskilt barn som
            har svårigheter på flera områden samtidigt och då problemen är
            av mer varaktig natur.
          </note>
          <note>
            För att förstå, förebygga och behandla är det nödvändigt att
            beakta både de biologiska, de utvecklingspsykologiska och de sociala
            aspekterna.
          </note>
          <note>
            Miljöpartiet kräver i en partimotion en nationell handlingsplan.
            Här får vi stöd i BRÅ:s rapport
          </note>
          <note>
            2001:15, där precis dessa teser stöds. Vi hoppas att vi kan få
            till stånd en sådan här nationell handlingsplan för hela samhällssektorn.
          </note>
          <note type="speaker">
            Anf. 75 GUNNEL WALLIN (c) replik:
          </note>
          <note>
            Fru talman! Kia Andreasson sade att statistik måste bygga på
            kunskapsbaserade uppgifter så att man använder skattemedlen på
            rätt sätt. Av en undersökning som presenterats framgår att var
            femte gymnasieelev i storstäderna utsatts för rån. Man är hotad,
            och man vågar inte vittna. Jag tycker att det säger att vi måste
            ta detta på mycket stort allvar. Ofta är det minderåriga som hotas,
            och denna rädsla kan faktiskt hota deras psykiska hälsa. Det är
            det ena jag skulle vilja fråga Kia Andreasson om.
          </note>
          <note>
            Det andra gäller brottsförebyggande arbete i ett tidigt skede.
            Det kräver faktiskt en polis som medverkar, och poliser finns
            det ju inte överallt.
          </note>
          <note type="speaker">
            Anf. 76 KIA ANDREASSON (mp) replik:
          </note>
          <note>
            Fru talman! Personrånen i storstäder är ett stort problem. Det
            är ofta samma ungdomsgäng som rånar andra ungdomar. I Stockholm
            finns det en organisation för detta, har jag fått information
            om. De finns på
          </note>
          <note>
            Polishuset i Stockholm, är tre anställda och gör ett ofantligt
            bra arbete med just ungdomar som har blivit brottsoffer, som har
            blivit rånade, och ger dem stöd vid rättegångar. Det är tragiskt
            att vi ska behöva ha detta, men det är ändå ett sätt att stödja
            de unga brottsoffren. Jag tycker att det är ett mycket bra projekt.
          </note>
          <note>
            När det gäller poliser har vi fått svar av justitieministern:
            Det blir fler poliser. Men poliser kan ju inte lösa detta med
            tidiga, förebyggande åtgärder, som jag har beskrivit, utan det
            handlar om andra åtgärder.
          </note>
          <note type="speaker">
            Anf. 77 GUNNEL WALLIN (c) replik:
          </note>
          <note>
            Fru talman! Det har getts information om att man t.ex. i Göteborg
            har ett brett förgrenat brottsförebyggande arbete. Trots detta
            relaterade Kia Andreasson till situationen där bland barn och
            ungdomar när det gäller missbruk. Då har man alltså misslyckats
            i sitt arbete. Detta säger ju emot vartannat.
          </note>
          <note>
            När det sedan gäller detta med tidiga insatser och brottsförebyggande
            arbete är faktiskt närpolisen den drivande kuggen. Då är det viktigt
            att det finns poliser. Vi hörde tidigare en upplysning om en ny
            polis varje dag, men i många polisdistrikt finns det inte pengar
            att anställa fler poliser. Det är faktiskt bekymmersamt, för det
            behövs närpoliser ute i alla delar av vårt land som kan bedriva
            detta viktiga arbete.
          </note>
          <note type="speaker">
            Anf. 78 KIA ANDREASSON (mp) replik:
          </note>
          <note>
            Fru talman! För att först ta det brottsförebyggande arbetet är
            det här projektet i Göteborg ganska nyligen sjösatt. Visst, det
            är alla tiders, och det fungerar bra.
          </note>
          <note>
            Men det jag pratar om är på en annan nivå. Det är inte det vanliga
            brottsförebyggande arbetet utan ett arbete inriktat på barn med
            svårigheter på individnivån. Det handlar om psykosocialt stöd
            och psykiatrisk behandling som kan samordnas med skola och föräldrastöd
            till en helhet som vi inte har i dag, Gunnel Wallin. Det vi efterlyser
            är något nytt som måste göras, och det beskrivs väldigt ingående
            i den här BRÅ-
          </note>
          <note>
            rapporten. Jag tror att vi skulle kunna ha en gemensam åsikt
            om att stödja ett sådant projekt, och det ganska snart.
          </note>
          <note>
            Vad var den andra frågan? Den missade jag.
          </note>
          <note type="speaker">
            Anf. 79 BO LUNDGREN (m) replik:
          </note>
          <note>
            Fru talman! Kia Andreasson talade om handlingsplan. Jag börjar
            nästan bli lite trött på det uttrycket.
          </note>
          <note>
            Det är mer handlingsplaner än handling i de flesta. Vi såg regeringen
            presentera en i går som fick bred kritik just för att man inte
            hade några konkreta åtgärder för att komma åt en sak som vi uppenbarligen
            är överens om, nämligen det drogmissbruk som går längre ned i
            åldrarna och som är en stor orsak till både kriminalitet och problem
            senare i livet.
          </note>
          <note>
            Men det som är intressant, och det jag ville säga, är att inte
            går att bara se på det förebyggande. Vi måste också se på det
            som just nu händer. De åtgärderna måste komplettera varandra.
            När det gäller förebyggande kan man inte bara fundera kring de
            ungdomar som har problem, hur vi ska göra med psykiatrisk vård
            och annat, utan det gäller att fundera kring hur vi undviker att
            de kommer i behov av detta.
          </note>
          <note>
            Då kommer jag tillbaka till det som skiljer vänsteralliansen
            och de borgerliga partierna åt i rätt stor utsträckning, nämligen
            synen på människan. Jag är övertygad om att det bästa vi kan göra
            är att stödja föräldrarna. Starka, trygga föräldrar som får möjligheter
            att ge sina barn kärlek och omtanke är det bästa förebyggandet.
          </note>
          <note type="speaker">
            Anf. 80 KIA ANDREASSON (mp) replik:
          </note>
          <note>
            Fru talman! Jag tyckte att jag tydligt sade att rättsväsendet
            visst har ett ansvar. Jag sade också att vi har tagit det ansvaret.
            År 1999 infördes sluten ungdomsvård med längre tider för behandling.
            Vi har också gjort en översyn av hur socialtjänsten tar hand om
            ungdomarna och skärpt detta med att det inför domstolen måste
            presenteras program för vad som ska göras med dessa ungdomar.
            Detta utvärderas nu.
          </note>
          <note>
            Det är klart att vi måste förändra och göra det bättre hela tiden
            i alla dessa sektorer. Men det är också viktigt att förebygga
            och att ha mer resurser, och det förstår jag att moderaterna inte
            tycker. Ni ger ju inte resurser i budgeten på just detta område.
            Det finns också en skillnad i det att alla andra partier har talat
            sig varma för tidiga brottsförebyggande insatser, men vi hör aldrig
            moderaterna säga något om det.
          </note>
          <note>
            När det gäller droger handlar det inte bara om narkotika utan
            även om sprit. Moderaterna är väl inte heller någon kämpe för
            att hålla en restriktiv spritpolitik. I dag gäller det inte bara
            narkotika utan det är fråga om blandmissbruk.
          </note>
          <note type="speaker">
            Anf. 81 BO LUNDGREN (m) replik:
          </note>
          <note>
            Fru talman! Det jag resonerade om var förebyggande åtgärder,
            det allra mest grundläggande förebyggande av allt. Men den samlade
            vänsterns syn utgår hela tiden från att vi ska ha resurser och
            att vi politiskt ska besluta hur de resurserna används. Jag säger
            att det mest grundläggande av allt är att se till att föräldrarna,
            familjerna, har sådana resurser bl.a. i form av ekonomiska resurser,
            vilket i sin tur påverkar de andra, att vi i grunden får färre
            barn som har med sig problem in i förskolan, in i skolan.
          </note>
          <note>
            Sedan finns det ett ansvar där också. Det var just det jag beskrev
            i en tidigare replik. Det finns ett stort ansvar att hantera.
            Visst måste vi se till att skola och förskola fungerar på ett
            sådant sätt att det exempel som jag talade om från en mellansvensk
            stad inte upprepas.
          </note>
          <note>
            Men det gäller samtidigt att vidta tillräckliga åtgärder i det
            korta perspektivet. Många unga människor betraktar tyvärr vården
            inom socialtjänsten som ett skämt. Då måste vi hitta någon annan
            väg. Men där är ni låsta. Ni är inte beredda att vidta de åtgärder
            som också på kort sikt behövs för att minska våld och annan brottslighet
            bland ungdomen.
          </note>
          <note type="speaker">
            Anf. 82 KIA ANDREASSON (mp) replik:
          </note>
          <note>
            Fru talman! BRÅ har fått i uppgift att granska socialtjänsten
            och dess metoder. Jag tog själv del av en delutvärdering. Visst
            kan man förbättra.
          </note>
          <note>
            Det är klart att vi ska stödja föräldrar. Men ofta har de föräldrar
            som det gäller själva psykosociala problem eller andra skäl som
            gör att de inte kan erbjuda sina barn en god omsorg. Moderaterna
            och kd pratar ofta i detta sammanhang om just familjerna, att
            familjerna ska ta hand om detta. Vi behöver inte ha resurser i
            samhället för övrigt utan det är ett familjeproblem.
          </note>
          <note>
            Men just när det gäller kriminalitet kan man om man tar del av
            forskningen se att det ju är i familjen som problemet finns som
            har spritt sig till barnen. Jag säger inte att det alltid är så
            men ofta.
          </note>
          <note type="speaker">
            Anf. 83 Statsrådet MONA SAHLIN (s):
          </note>
          <note>
            Fru talman! Integrationspolitiken menar jag och regeringen alltmer
            måste handla om en väldigt tydlig sak, nämligen mänskliga rättigheter.
            Vi måste tydligare se att det finns normer i vårt landroposition
            som ofta är väldigt förtryckande, ofta väldigt uteslutande och
            ofta väldigt enögda. Vi måste se att det ofta är samma strukturer
            som måste bekämpas, oavsett om vi talar om diskriminering på grund
            av etnisk tillhörighet, av kön eller av sexuell läggning.
          </note>
          <note>
            Jag skulle i dag vilja beskriva de viktigaste punkterna för integrationspolitiken
            för barn och ungdomar som fyra rättigheter,
          </note>
          <note>
            · rätten att alltid bli sedd som en individ,
          </note>
          <note>
            · rätten att alltid få göra ett eget val,
          </note>
          <note>
            · rätten till sitt eget ursprung och till sitt eget språk och
          </note>
          <note>
            · rätten att slippa diskriminering.
          </note>
          <note>
            Det här betyder att alla vi vuxna som finns runt barn och ungdomar,
            oavsett om det är som minister, som riksdagsledamot, som polis,
            som lärare eller som granne, framför allt måste göra två saker.
            Det första är att skaffa oss insikter om hur olika barns och ungdomars
            uppväxtvillkor är. Det andra är att alltid ta vårt ansvar och
            att alltid lägga oss i.
          </note>
          <note>
            Jag tycker att det vore fel att en dag som denna, när just en
            del av debatten handlar om integrationens betydelse för barn och
            ungdomar, låta någon annan än just Fadime vara huvudperson. Jag
            vill låta henne tala genom att återge ett kort stycke av det hon
            själv bara för två månader sedan sade på ett möte här i riksdagen:
          </note>
          <note>
            När jag kom upp i tonåren ville mina föräldrar att jag skulle
            åka ned till Turkiet och gifta mig med någon av mina kusiner,
            precis som mina äldre systrar hade gjort. Jag vägrade finna mig
            i detta. Jag kände mig alldeles för ung och omogen för att ta
            ett så stort beslut.
          </note>
          <note>
            Till skillnad från mina föräldrar levde jag i och var en del
            av det svenska samhället. Jag gick dagligen i en svensk skola,
            åt svensk mat, hade svenska kompisar, tittade på svensk TV. Självklart
            var jag påverkad av de synsätt och värderingar som råder här.
            Jag började därför tänja på gränserna för att visa att jag inte
            tänkte acceptera deras krav. Jag hade mina drömmar och mål i livet.
            Jag ville sätta upp mina villkor, göra mina egna misstag och lära
            mig av dem.
          </note>
          <note>
            Jag ville stå på egna ben, ta ansvar för mig själv och mina handlingar
            och inte låta någon annan bestämma.
          </note>
          <note>
            För mig var det så viktigt att också få utbilda mig och utveckla
            mig som person.
          </note>
          <note>
            I dag mår jag bra och känner mig stark och stabil.
          </note>
          <note>
            Men det har behövts mycket för att ta mig hit. Jag har tvingats
            ge upp hela min bakgrund. Jag har fått börja om från början med
            att bygga upp mig själv, mina värderingar och min identitet.
          </note>
          <note>
            Jag ångrar ändå inte mitt beslut att ta min frihet och gå, även
            om jag betalade ett alldeles för högt pris.
          </note>
          <note>
            Men självklart är jag mycket ledsen över det som har hänt och
            det som jag har förlorat.
          </note>
          <note>
            Så här slutar hon: Med facit i hand hade det inte behövt gå så
            långt som det gjorde i mitt fall. Hade mina föräldrar fått stöd
            och hjälp från t.ex. Kurdiska föreningen i Uppsala hade det kanske
            inte gått så långt som det gjorde. Hade samhället tagit sitt ansvar
            och hjälpt mina föräldrar att bli delaktiga i det svenska samhället
            hade kanske detta kunnat undvikas. Man kan aldrig göra något åt
            det förgångna. Men man kan lära sig något av det och göra något
            åt framtiden.
          </note>
          <note>
            Med Fadimes ord skulle jag vilja uttrycka en sak väldigt tydligt.
            Det får aldrig någonsin vara så att en hänvisning till ord som
            kultur, tradition eller religion går före någon enskild kvinnas
            rättigheter. Aldrig någonsin. Därför skulle jag som en inledning
            till diskussionen i dag vilja beskriva några saker.
          </note>
          <note>
            De initiativ som regeringen har tagit måste nu på många områden
            fördjupas och konkretiseras. Jag vill nämna några av de områden
            som jag tror är centrala.
          </note>
          <note>
            Det handlar om hur resurser till utsatta skolor, utsatta elever
            och utsatta familjer kan förstärkas. Det handlar om hur skyddet
            för de utsatta flickorna ska bli starkare. Det handlar om hur
            kraven på t.ex. invandrarorganisationerna ser ut när det gäller
            deras ansvar för att stå upp för jämställdhet och rättigheter.
          </note>
          <note>
            Det handlar om hur tydlig handledning måste nå myndigheter, polis,
            socialförvaltning, skola och om hur de måste stötta utsatta barn
            och ungdomar. Det handlar om hur projekt som Rädda Barnens dialogprojekt
            ska kunna byggas ut för att nå ännu fler män och pojkar. Det handlar
            om hur flyktingmottagandet snabbare måste ge kunskaper om värderingar
            i vårt land och även ge ett snabbare inträde på arbetsmarknaden.
            Och det handlar till slut om hur kampen mot diskriminering i arbetslivet
            och skolan kan förstärkas och hur fack och arbetsgivare kan bli
            ännu tydligare i sitt ansvar.
          </note>
          <note>
            Fru talman! Mänskliga rättigheter går det aldrig att kompromissa
            om. Alla som bor i Sverige ska omfattas av samma rättigheter att
            leva fria och utan tvång. Det är på det som regeringens arbete
            alltmer har kommit att koncentrera sig och som integrationspolitiken
            alltmer måste baseras på.
          </note>
          <note type="speaker">
            Anf. 84 CHRIS HEISTER (m):
          </note>
          <note>
            Fru talman! Jag känner mig också upprörd och förtvivlad. Fadime
            ville som alla andra unga kvinnor kunna stå på egna ben. Hon ville
            skapa sig en framtid i Sverige. Hon studerade på högskolan. Hon
            hade en svensk pojkvän. För det mördades hon.
          </note>
          <note>
            Alla människor har rätt att välja den livsstil som passar dem
            själva bäst. Andra får tycka vad de vill om våra val, men de får
            aldrig kröka ett hår på våra huvuden.
          </note>
          <note>
            Män får inte hota kvinnor eller misshandla dem.
          </note>
          <note>
            Män får än mindre döda kvinnor. Den som väljer våld, brott och
            barbari är alltid skyldig.
          </note>
          <note>
            När en far mördar sina egna barn är det något som har gått oerhört
            fel. Det är en människa som känner sig maktlös, utsatt och rädd.
            Men det får aldrig ursäkta brottet.
          </note>
          <note>
            Jag vill att den som växer upp i Sverige ska veta två saker.
          </note>
          <note>
            För det första: Det ska inte spela någon roll i vilket bostadsområde
            du växer upp i. Det ska inte spela någon roll vad du heter. Varken
            din hudfärg, ditt kön eller din religion ska spela någon roll.
          </note>
          <note>
            Du ska ändå kunna känna hopp inför framtiden.
          </note>
          <note>
            Du ska kunna känna tillit till din egen förmåga att genom ambitiösa
            studier och hårt arbete kunna utveckla dina talanger och förverkliga
            dina livsdrömmar.
          </note>
          <note>
            För det andra: Du ska vara trygg i förvissningen att staten inte
            sviker sin allra mest grundläggande uppgift. Våld och hotelser
            ska inte tillåtas. Tolerans är aldrig detsamma som likgiltighet
            inför övergrepp.
          </note>
          <note>
            Just detta att varje människa kan känna sig trygg i sig själv
            och kan lita till sin egen förmåga är grunden för ett samhälle
            som både är tryggt och dynamiskt. I
          </note>
          <note>
            socialdemokraternas Sverige är det i dag ofta tvärtom.
          </note>
          <note>
            I många av våra förorter växer utanförskap, maktlöshet och desperation.
            De som inte får bejaka sig själva börjar i stället att bevaka
            andra. Regeringen har misslyckats med att bryta segregation och
            utanförskap. Det ser vi exempel på varje dag. Verk har skapats,
            ombudsmän har anställts och bidragspengar har satsats på klassiskt
            socialdemokratiskt vis. Men vad ger satsningarna för resultat
            i praktiken?
          </note>
          <note>
            Fru talman! På Fittja äng utanför Stockholm står några dyra utegrillar
            som monument över den misslyckade politiken. De är planerade och
            projekterade av omtänksamma tjänstemän för att öka grannsamverkan.
            De är byggda för storstadssatsningens pengar.
          </note>
          <note>
            Grillarna står oanvända. Muslimerna måste nämligen vara säkra
            på att ingen har grillat gris där tidigare, medan hinduerna vill
            undvika att där har grillats biff.
          </note>
          <note>
            Så går det när aldrig så välvilliga politiker försöker planera
            människors vardag åt dem. Tror inte
          </note>
          <note>
            Mona Sahlin att människor hellre hade behållit mer av sin lön
            efter skatt än att få se pengarna slarvas bort?
          </note>
          <note>
            En högre andel människor med invandrarbakgrund startar och driver
            företag. Med enklare regler och lägre skatter skulle företagen
            och jobben kunna bli fler. Då skulle arbetslöshet och bidragsberoende
            minska. Trots ständiga löften från regeringen har det inte blivit
            enklare att driva företag. Efter tre år och sju månader har inte
            ens hälften av Småföretagsdelegationens förslag införts.
          </note>
          <note>
            Vad har egentligen hänt med regelförenklingarna,
          </note>
          <note>
            Mona Sahlin?
          </note>
          <note>
            Sedan Stockholm fick en borgerlig majoritet 1998
          </note>
          <note>
            har socialbidragen glädjande nog minskat med 42 %, dvs. nästan
            hälften. I det socialdemokratiskt styrda
          </note>
          <note>
            Malmö är kostnaden för socialbidrag nästan dubbelt så hög som
            i Stockholm. I socialdemokratiskt styrda
          </note>
          <note>
            Göteborg är kostnaden 50 % högre.
          </note>
          <note>
            Stockholms borgerliga ledning har satsat målmedvetet på att människor
            ska kunna få ett arbete och att sänka skatten så att fler hushåll
            får ekonomin att gå ihop. På så vis kan fler barn växa upp i familjer
            som inte är beroende av bidrag. I Stockholm kan också elever med
            hjälp av sina betyg söka sig till vilken gymnasieskola de vill.
            Ändå påstår socialdemokraterna att möjligheterna att välja skola
            i Stockholm leder till att solidariteten krymper och att avståndet
            mellan människorna växer.
          </note>
          <note>
            På vilket sätt, Mona Sahlin, växer avståndet mellan människor
            när elever i Rinkeby och Tensta har samma möjligheter att söka
            till Östra Real som eleverna på Östermalm?
          </note>
          <note>
            Invandrare är inte någon form av behandlingsobjekt som behöver
            en helt egen politik. Nya svenskar vill också ha arbete, valfrihet
            och egenmakt. Det handlar om att skapa skolor där elever och föräldrar
            kan välja vad som passar dem bäst. Det ska vara skolor som är
            bra och som ger kunskap. Det handlar om att människor kan få ett
            jobb och utvecklas i arbetslivet eller att de kan starta och driva
            företag. Det handlar om att sänka skatterna så att människor kan
            leva på sin lön. Det handlar om en politik som får fart på jobben
            och stopp på brotten.
          </note>
          <note>
            Jag skulle vilja visa er en tidningsartikel som fanns med i Expressen
            för ett tag sedan med rubriken
          </note>
          <note>
            "Han är idol i förorten". Reportaget handlar om en
          </note>
          <note>
            21-årig kille som försörjer sig på att langa knark till ungdomar.
            Brott lönar sig uppenbarligen, för han hade köpt en helt ny bil,
            en Mercedes, för 475 000 kr
          </note>
          <note>
            - kontant. För detta vinner han respekt och beundran bland ungdomarna.
          </note>
          <note>
            Jag vill att idolen i förorten ska vara den som genom hederligt
            arbete kan köpa sig en ny bil. Det är det som behövs i politiken.
            Det kräver en politik som tror på människorna och inte "åtgärdar"
            dem.
          </note>
          <note>
            Anf. 85 Statsrådet MONA SAHLIN (s)
          </note>
          <note>
            replik:
          </note>
          <note>
            Fru talman! Låt mig först instämma i början av
          </note>
          <note>
            Chris Heisters tal. Det är oerhört viktigt med den samstämmighet
            och bestämda vilja vi alla känner i dag att uppnå rätten för alla
            att leva sina egna liv -
          </note>
          <note>
            och som Chris Heister här uttryckte.
          </note>
          <note>
            Sedan tog samstämmigheten snart slut. Det kändes bekant.
          </note>
          <note>
            Jag börjar bli mer och mer upprörd över att arbetet med storstadssatsningen
            - med dessa tusentals människor som arbetar i förorterna i många
            kommuner i landet - beskrivs som om det handlar om att sätta upp
            fåniga grillar. Storstadssatsningen handlar om oändligt mycket
            mer än valet mellan grillar eller att i stället få mer pengar
            kvar efter skatt. Det handlar om att rusta upp skolor just för
            de barn vi pratar om. Vi kan i dag se ett fantastiskt resultat.
            Det handlar om att inrätta språkförskolor i dessa förorter, där
            barnen får rätten att lära sig svenska och sitt modersmål så tidigt
            att de som medborgare sedan kan tillgodogöra sig utbildning och
            arbete. Det handlar om arbete, Chris
          </note>
          <note>
            Heister.
          </note>
          <note>
            Det finns redan nu tydliga exempel på - också i statistiken -
            att i de förorter som finns med i storstadssatsningen har arbetslösheten
            sjunkit snabbare än i andra liknande orter. Stockholms borgerliga
            politik är inget föredöme annat än för den som inte bekymrar sig
            över att utförsäljningen av hyresrätter eller växande klyftor
            skulle bidra till att öka segregationen och inte tvärtom.
          </note>
          <note type="speaker">
            Anf. 86 CHRIS HEISTER (m) replik:
          </note>
          <note>
            Fru talman! Jag försökte få Mona Sahlin och socialdemokraterna
            att diskutera att integrationspolitik med en storstadssatsning
            innebär att nytillkommande till Sverige, nya svenskar, skulle
            vara en speciell sorts människor som behöver en egen politik.
            Då går det som det går. Jag gav ett enda exempel på där man satsar
            pengar på att bygga utegrillar som ingen kan använda. Det finns
            många andra exempel på hur pengarna har använts.
          </note>
          <note>
            Min syn är att det är bättre att ge alla människor möjlighet
            att stå på egna ben, se till att det finns en bra skola, se till
            att det finns möjligheter att försörja sig på sin inkomst. Allt
            detta är grundläggande. Där sviker socialdemokraterna, och man
            försöker sedan att med hjälp av specialinriktade åtgärder lösa
            problemen.
          </note>
          <note>
            Ni har hållit på med detta i 30 år, och det blir inte bättre.
            Varje år när integrationspolitiken diskuteras i kammaren kommer
            man fram till att ni inte når upp till målen. Ni måste byta politik
            när ni ser att det inte fungerar. Dag efter dag ser vi exempel
            på detta.
          </note>
          <note>
            Anf. 87 Statsrådet MONA SAHLIN (s)
          </note>
          <note>
            replik:
          </note>
          <note>
            Fru talman! Tänker socialdemokraterna fortsätta att föra en speciell
            sorts politik för förorterna, för de människor som har kommit
            hit nyligen, för de människor där inte bara klass utan också etnicitet
            och hudfärg skapar allt större problem? Svaret är ja. Dessa människor
            och de skolor som ligger i förorterna,
          </note>
          <note>
            Chris Heister, behöver speciella satsningar. Dessa skolor behöver
            mer resurser än andra skolor där problemen ser annorlunda ut.
          </note>
          <note>
            Om man inte ser att detta måste vara basen för en integrationspolitik
            är man möjligen moderat, men det kommer inte att vara regeringens
            utgångspunkt.
          </note>
          <note>
            Mycket av allt detta ligger i att beskriva förorterna på ett
            ganska förnedrande sätt. Grillen var ett exempel - som om det
            skulle vara den stora innebörden i det förorterna själva, Chris
            Heister, har valt att använda storstadspengarna till.
          </note>
          <note>
            Det andra exemplet var att säga att i förorterna har man kriminella
            som idoler och som man känner respekt för. Det är inte de förorter
            jag känner, där man har helt andra värderingar som utgångspunkt
            för vad man vill uppnå i livet.
          </note>
          <note>
            Chris Heister sade ingenting om diskrimineringen på arbetsmarknaden,
            som jag nog tycker är det absolut största problemet när det gäller
            att alla ska kunna göra egna, fria val.
          </note>
          <note type="speaker">
            Anf. 88 CHRIS HEISTER (m) replik:
          </note>
          <note>
            Fru talman! Jag vet inte vilka människor som
          </note>
          <note>
            Mona Sahlin har mött i förorten. Jag satt för inte så länge sedan
            och talade med en pappa som var ordförande i en invandrarförening,
            och han sade med tårar i ögonen: Hur ska vi kunna få våra ungdomar
            att känna att det lönar sig att gå i skolan och att det lönar
            sig att anstränga sig när de ser hur lätt det är att ta sig fram
            genom att begå brott? Det är precis det som artikeln i tidningen
            handlar om. Det är det som är verkligheten i dag. Det är det som
            händer hela tiden. Det är att blunda för verkligheten att inte
            se detta.
          </note>
          <note>
            Mona Sahlin försöker nu raljera kring den här speciella politiken.
            Men om man misslyckas med det grundläggande, har en jobbpolitik
            som gör att
          </note>
          <note>
            700 000 människor går arbetslösa, har en skattepolitik som gör
            att människor tvingas kvar i ett bidragsberoende och har en skolpolitik
            som gör att unga människor inte lär sig läsa, skriva och räkna
            hjälper det inte med storstadssatsningarna. Det är det som jag
            har försökt få till stånd en diskussion kring med mitt inlägg.
          </note>
          <note type="speaker">
            Anf. 89 STEN LUNDSTRÖM (v):
          </note>
          <note>
            Fru talman! Jag vill först, precis som talarna i tidigare anföranden,
            framföra min djupa respekt för
          </note>
          <note>
            Fadime och min djupa indignation över mordet. Ett mord är vad
            det är, och som mord ska det behandlas.
          </note>
          <note>
            Tyvärr måste vi konstatera att det inte är första gången ett
            sådant här mord sker. Det här förutsätter att vi inte längre låter
            socialtjänst, polis och andra myndigheter fortsätta att gömma
            sig bakom s.k. kultur eller religion som orsak till att människor
            söker skydd utan att få det.
          </note>
          <note>
            Det är viktigt att konstatera att kvinnoförtryck förekommer oavsett
            vilken kultur eller vilket sammanhang vi befinner oss i. Det är
            oerhört viktigt att de som nu jobbar inom socialtjänsten och inom
            polismyndigheten får de kunskaper som behövs för att kunna se
            igenom den s.k. kulturella skillnaden och få de kunskaper som
            behövs för att ge skydd och även se till att förövare behandlas
            som de mördare de är och inte på något annat sätt.
          </note>
          <note>
            Fru talman! Logiken i den här debatten är inte så självklar.
            Att våld och mobbning i skolan och ungdomsrån hänger samman kan
            naturligtvis vara ganska klart, men på vilket sätt integrationspolitiken
            är naturligt kopplad till det här är inte lika självklart. Det
            är i alla fall inte självklart om man inte kan se integrationspolitik
            utifrån de strukturella skillnader som uppstår mellan människor,
            om man inte kan inse att integrationspolitik handlar om att förändra
            verkligheten och att en misslyckad integrationspolitik leder fram
            till stora problem i andra delar av samhället.
          </note>
          <note>
            För mig som vänsterpartist är därför integrationspolitik något
            betydligt mycket större än att prata om eventuella små kulturella
            skillnader. För mig handlar det om rätten till arbete och rätten
            till bostad. Tyvärr omfattas inte alla av dessa rättigheter. Tvärtom
            kan vi konstatera att det senaste decenniet har utanförskapet
            ökat. Om vi ser till arbetslöshetsstatistik, trångboddhet, bostadslöshet
            och valdeltagande kan vi konstatera att klassklyftor och utanförskap
            har ökat. I dagens
          </note>
          <note>
            Sverige har klassamhället fått ett tydligt etniskt uttryck. Om
            vi menar allvar när vi vill diskutera hur integrationspolitiken
            påverkar barn och ungdomar måste vi syna utanförskapet och klassamhället
            ganska tydligt.
          </note>
          <note>
            Fru talman! Jag tänker inte trötta kammaren med en mängd siffror,
            men några exempel är viktiga att lyfta fram.
          </note>
          <note>
            Den uppgång som vi har haft i sysselsättning de senaste åren
            har, precis som Mona Sahlin påpekar, också tillfallit invandrargrupperna,
            men fortfarande utestängs alldeles för många från arbetsmarknaden.
          </note>
          <note>
            Sysselsättningsgraden för utländska medborgare ligger nästan
            20 % under sysselsättningsgraden för svenska medborgare. Skillnaden
            i sysselsättningsgrad mellan svenska män och invandrade kvinnor
            var
          </note>
          <note>
            22 % år 2000.
          </note>
          <note>
            LO:s rapport om barn och boende visar också att diskriminering
            och klasstillhörighet skapar ojämlika förhållanden. Rapporten
            visar på punkt efter punkt hur barn till arbetare har sämre boendestandard
            än barn till tjänstemän och hur barn till föräldrar födda i annat
            land än Sverige har de sämsta boendeförhållandena. Trångboddheten
            för barn och föräldrar födda i
          </note>
          <note>
            Sverige var ungefär 5 %, medan det för barn med utrikes födda
            föräldrar fanns en trångboddhet på
          </note>
          <note>
            40 %. 75 % av alla barn och ungdomar bor i småhus, men endast
            25 % av barnen till utrikes födda föräldrar har tillgång till
            denna boendeform.
          </note>
          <note>
            Dessa siffror visar klart och tydligt att det svenska klassamhället
            har fått ett tydligt etniskt ansikte. För oss vänsterpartister
            finns det inget egenvärde i att dela in befolkningen i invandrare
            och svenskar och sedan utarbeta planer för hur man ska bete sig
            för att leva tillsammans. Tvärtom måste utgångspunkten vara att
            människor är människor, med allt vad det innebär av individuella
            särdrag och erfarenheter vid sidan av olika grupptillhörigheter,
            såsom klass, kön, etnicitet och sexuell läggning.
          </note>
          <note>
            För oss är alla rättigheter - kvinnors och mäns, inföddas och
            invandrares, ungdomars och vuxnas -
          </note>
          <note>
            mänskliga rättigheter som inte får inskränkas, oavsett hänvisningar
            till religion, traditioner eller påstådd normalitet och oavsett
            om de står i motsatsställning till den politiska och ekonomiska
            elitens intressen.
          </note>
          <note>
            Problem uppstår egentligen först när det finns en tydlig skillnad
            mellan olika gruppers möjlighet att göra sig gällande i samhället
            och när några grupper ställs utanför möjligheten att delta i och
            påverka samhällsutvecklingen, dvs. när det gemensamma samhället
            ställer vissa utanför och inte ger utrymme för alla.
          </note>
          <note>
            I dagens Sverige har olika invandrargrupper och andra etniska
            minoriteter små möjligheter att delta i det gemensamma samhället
            och därmed svårt att förverkliga sina egna livsprojekt. Att motarbeta
            diskriminering, som framför allt finns på arbetsmarknaden och
            bostadsmarknaden, är vad vi vänsterpartister menar med integration.
          </note>
          <note>
            Fru talman! Vi i Vänsterpartiet har konkretiserat våra åsikter
            i en motion som går under benämningen
          </note>
          <note>
            För varje människas rätt och värdighet. Den här debatten tillåter
            inte att jag redovisar vad som finns i motionen, men förhoppningsvis
            får vi återkomma till en betydligt längre och mer sansad integrationspolitisk
            debatt.
          </note>
          <note type="speaker">
            Anf. 90 CHRIS HEISTER (m) replik:
          </note>
          <note>
            Fru talman! Jag kan hålla med om väldigt mycket av den beskrivning
            som Sten Lundström har gjort av det svenska samhället i dag. Det
            är ett hårt facit efter många års socialdemokratisk politik.
          </note>
          <note>
            Det kanske allra viktigaste för att alla, oavsett om man är född
            i Sverige eller inte, ska kunna stå på egna ben är att man har
            ett jobb. Mot den bakgrunden skulle jag vilja ställa några frågor
            till Sten Lundström.
          </note>
          <note>
            Vad gör Vänsterpartiet för att se till att fler jobb kommer till?
            Vad gör Vänsterpartiet för att bryta det utanförskap som det innebär
            att 700 000 människor inte har ett jobb att gå till?
          </note>
          <note>
            Hur ska vi göra det mer lönsamt eller möjligt för människor att
            bryta sitt bidragsberoende? Vet Sten
          </note>
          <note>
            Lundström att den familj som bryter ett socialbidragsberoende
            med motsvarande summa per månad betalar nästan 60 % i skatt? Är
            det rimligt? Tror Sten
          </note>
          <note>
            Lundström att det blir fler jobb på det viset och fler möjligheter
            för människor att stå på egna ben?
          </note>
          <note type="speaker">
            Anf. 91 STEN LUNDSTRÖM (v) replik:
          </note>
          <note>
            Fru talman! Låt mig svara på den sista frågan först. Socialbidrag
            är för mig som vänsterpartiet, och förhoppningsvis för alla andra
            som har modet att kalla sig socialister, inte något annat än en
            nödlösning för människor som inte kan försörja sig själva.
          </note>
          <note>
            Hur tänker Chris Heister och moderaterna? Är tanken att människor
            som på grund av en arbetsmarknad som inte tillåter folk att arbeta
            eller en bostadsmarknad som inte tillåter folk att bo ska behöva
            vara fattigare än andra? Jag delar inte den uppfattningen.
          </note>
          <note>
            Socialbidrag får man därför att arbete eller andra sätt att försörja
            sig inte finns.
          </note>
          <note>
            Jag vägrar delta i en diskussion om att folk uppbär socialbidrag
            av ren lathet eller slöhet. Folk uppbär ofta socialbidrag därför
            att de inte har någon annan möjlighet att försörja sig. Det moderata
            talet om bidragsberoende visar bara ett oerhört förakt mot de
            människor som står utanför det gemensamma samhället.
          </note>
          <note type="speaker">
            Anf. 92 CHRIS HEISTER (m) replik:
          </note>
          <note>
            Fru talman! Sten Lundström borde inte vara så himmelens fördomsfull
            utan lyssna till vad jag säger.
          </note>
          <note>
            Det allra viktigaste är att se till att människor får jobb och
            kan försörja sig på sin egen inkomst.
          </note>
          <note>
            Man ska tjäna mycket för att det över huvud taget ska vara möjligt.
            För att det ska vara möjligt för en person i en socialbidragsfamilj
            att ta ett jobb - om hon ska få mer kvar i plånboken än hon får
            genom bidrag - måste hon tjäna över medianlönen, dvs. över
          </note>
          <note>
            18 000 kr i månaden.
          </note>
          <note>
            Det är något fel i skattepolitiken när man tvingar människor
            till ett socialbidragsberoende. Det är det jag tycker är så förfärligt.
            Vi måste se till att människor får jobb, att de kan försörja sig
            och att de kan stå på egna ben. Då kan inte nästan 6 av 10 kr
            gå i skatt också när det gäller inkomster som motsvarar socialbidragsnivån.
            Då måste skatterna sänkas. Det är en oerhört viktig del i politiken
            för att se till att människor kan ta sig fram i Sverige.
          </note>
          <note type="speaker">
            Anf. 93 STEN LUNDSTRÖM (v) replik:
          </note>
          <note>
            Fru talman! Jag delar Chris Heisters uppfattning om att det är
            viktigt att alla har rätt till ett eget arbete.
          </note>
          <note>
            Det är väl därför, bl.a., som Chris Heister röstar för diskrimineringslagarna.
            Det är kanske därför Chris
          </note>
          <note>
            Heisters partikamrater runtom i landet är för att flerspråkighet
            och kulturell kompetens ska vara en merit.
          </note>
          <note>
            Det är inte på det viset i dag. Det är kanske därför
          </note>
          <note>
            Chris Heister inte är beredd att försöka minska löneskillnaderna
            mellan kvinnor och män, t.ex.
          </note>
          <note>
            Jag svarade på den första frågan tidigare. För mig har socialbidrag
            och lönearbete ingenting med vartannat att göra. Folk tvingas
            till socialbidrag därför att de står utanför arbetsmarknaden.
            Det har ingenting med socialbidragets storlek i förhållande till
            lönen att göra.
          </note>
          <note>
            Vi ska ha en arbetsmarknad som godkänner alla.
          </note>
          <note>
            Den människosyn som Chris Heister visar upp här är en människosyn
            som inte finns i det parti jag tillhör, och det är jag glad för.
          </note>
          <note type="speaker">
            Anf. 94 MAGDA AYOUB (kd):
          </note>
          <note>
            Fru talman! Mina tankar går i dag till Fadime. Jag är också mor.
            Det känns svårt att tala om det, men jag vill verkligen inte att
            fler ska råka ut för detta. Alla har rätt att leva. Det har hänt
            tidigare. Jag trodde inte att det skulle hända igen i Sverige,
            men det upprepas.
          </note>
          <note>
            Det finns nog väldigt många flickor som lider och känner likadant.
            Mina tankar går till dem i dag.
          </note>
          <note>
            Fru talman! På vems bekostnad sker integration?
          </note>
          <note>
            Barn och ungdomar med invandrarbakgrund mår sämre än sina föräldrar
            både fysiskt och psykiskt, visar forskarrön. Ungdomar är sårbara
            och drabbas hårdare av utanförskapets villkor än den äldre generationen,
            säger docent Anders Hjern, barnläkare på
          </note>
          <note>
            Huddinge sjukhus.
          </note>
          <note>
            Enligt en rapport från Internationella organisationen för migration,
            IOM, anser hälften av dem som invandrat från Afrika och Asien
            att deras etniska bakgrund hindrar dem från att få jobb i Sverige.
            Av dem med indisk bakgrund är det en fjärdedel som säger sig ha
            upplevt detta, trots att många av dem är adoptivbarn som vuxit
            upp i Sverige. Adopterade ses också som invandrare. Detta är djupt
            oroväckande.
          </note>
          <note>
            De vuxna blir nedbrutna av att inte kunna komma in i samhället,
            vilket gör att även barnen mår dåligt.
          </note>
          <note>
            Den främsta orsaken kan vara brister i svenska språket, bristande
            kontakt med det svenska samhället och alla dessa lagar. Man har
            dålig kontakt med det svenska samhället på grund av att man inte
            har ett arbete, m.m. Listan kan göras lång.
          </note>
          <note>
            Fru talman! När människor känner sig utanför bryts de ned, först
            psykiskt och sedan fysiskt. Segregationen är största hotet mot
            integration. Det börjar redan när man blir placerad där man ska
            bo. Jag skulle önska att alla fick bo där de ville - även de som
            vill bo i Rinkeby, Botkyrka eller Rosengård. Där kan man känna
            sig trygg bland sina landsmän, släktingar och vänner. Men en vacker
            dag vill man flytta till ett område där det bor fler svenskar.
            Jag önskar att samhället då kunde hjälpa till och ge invandrare
            chansen att bo bland svenskar. Tyvärr är det nästintill omöjligt
            att flytta från invandrartäta områden till platser där det bor
            fler svenskar.
          </note>
          <note>
            Vi kristdemokrater vill ge alla nyanlända en utvecklingspeng,
            som ger individen möjlighet att välja var han eller hon vill bo,
            var han eller hon vill utbilda sig osv.
          </note>
          <note>
            Fru talman! Det finns också svårigheter vad gäller svenska språket.
            I dag saknas det kurser som är anpassade efter individuella förutsättningar
            och behov.
          </note>
          <note>
            Det finns fortfarande kurser i svenska språket där man låter
            personer med helt olika kunskaper gå i en och samma grupp.
          </note>
          <note>
            Att lära sig god svenska och få inblick i hur det svenska samhället
            fungerar tror jag är det centrala för att man ska kunna känna
            sig delaktig. Utan det växer känslan av utanförskap, och till
            slut börjar man kanske undra vad det är för fel på en själv. Känslan
            av misslyckande kan gå så långt att en del tar livet av sig.
          </note>
          <note>
            Fru talman! Även om man anstränger sig är det svårt att bli insläppt
            i det svenska samhället. Det beror inte bara på att det är svårt
            att få ett jobb som är anpassat efter den utbildning man har eller
            på att det kan vara svårt att hitta en bostad i ett område där
            det bor många svenskar. Det kan också vara trögt att få kontakt
            med svenskar.
          </note>
          <note>
            Låt mig berätta var många av dagens invandrarungdomar hamnar
            någonstans. De hamnar långt ifrån sina föräldrar och långt ifrån
            det svenska samhället.
          </note>
          <note>
            Det som ofta händer är att dessa ungdomar försöker närma sig
            det svenska samhället, men att samhället tar några steg bakåt.
          </note>
          <note>
            Föräldrarnas identitet är djupt rotad i deras kulturer. När ungdomarna
            vill närma sig den svenska kulturen kan det upplevas som ett hot
            mot föräldrarna.
          </note>
          <note>
            Dessa kan reagera genom att knyta barnen ännu hårdare till sitt
            hemlands kultur eller genom att helt ta avstånd från dem.
          </note>
          <note>
            Dessa invandrarungdomar hamnar alltså både långt ifrån sina föräldrar
            och långt ifrån det svenska samhället. Denna känsla av att inte
            höra hemma någonstans eller slitas mellan två världar slår väldigt
            hårt. Den leder till att många ungdomar söker bekräftelse och
            försöker få makt över sin stuation. Den här maktlösheten, eller
            sökandet av bekräftelse, kan yttra sig i kriminalitet, missbruk
            eller i att försöka vinna respekt genom våld, hot eller liknande.
          </note>
          <note>
            Fru talman! Jag önskar att samhället kan ge stöd till föräldrar
            och stärka deras självförtroende och roll.
          </note>
          <note>
            Alla rapporter pekar på att integrationen har gått bakåt trots
            stora försök genom Integrationsverket och storstadssatsningar.
          </note>
          <note>
            Ännu har vi inte sett stora resultat av Integrationsverkets insatser.
            Integrationen handlar om en process under hela livet. Integrationen
            börjar dag ett när man flyttar till Sverige, och man tar det stegvis.
          </note>
          <note>
            Det är inget som kommer uppifrån.
          </note>
          <note>
            Slutligen vill jag rikta en fråga till statsrådet Mona
          </note>
          <note>
            Sahlin. Vilka åtgärder tänker statsrådet vidta för att stärka
            föräldrarollen, och även för de utsatta barnen och ungdomarna?
          </note>
          <note>
            Anf. 95 Statsrådet MONA SAHLIN (s)
          </note>
          <note>
            replik:
          </note>
          <note>
            Fru talman! Jag vill börja med att instämma helt och fullt även
            i de tysta delarna i Magda Ayoubs tal.
          </note>
          <note>
            Jag tror vi är många som känner precis så.
          </note>
          <note>
            Jag delar väldigt mycket i det Magda Ayoub beskrev om integrationen.
            Det är verkligen en process som börjar från första dagen. Den
            har egentligen aldrig något slut, utan den tar sig olika uttryck.
            Det är svårare eller lättare beroende på hur samhället runtomkring
            stöttar t.ex. föräldrarna.
          </note>
          <note>
            Det är en av de diskussioner jag vill prioritera efter händelsen
            i förrgår kväll. Det är oerhört viktigt.
          </note>
          <note>
            Det uppstår en konflikt när barn på många vis till att börja
            med har lättare att komma in i det svenska samhället. Det finns
            svårigheter för föräldrarna att bli kvitt diskrimineringen, behålla
            sin roll i familjen och förstå villkoren som deras barn plötsligt
            lever under.
          </note>
          <note>
            Jag kan i dag svara att jag är beredd att lägga ned mycket tid
            på att se hur vi kan stärka tankarna runt att stötta föräldrarollen
            också i integrationspolitiken.
          </note>
          <note type="speaker">
            Anf. 96 MAGDA AYOUB (kd) replik:
          </note>
          <note>
            Fru talman! Det gläder mig verkligen. Vi behöver i dag stärka
            familjerollen.
          </note>
          <note>
            Vi har ibland hört i medierna olika personer uttala sig. De säger
            att vi måste låta ungdomar och de som föds här anpassa sig till
            svenska traditioner och svenska samhället. Det håller jag fullkomligt
            med om.
          </note>
          <note>
            Jag kan ta mig själv som ett exempel. Mina barn är födda här
            och har aldrig varit något annat än svenska medborgare. De känner
            sig hela tiden som bara svenska medborgare. De har gått i svensk
            skola och umgåtts med svenskar. De äter svensk mat, precis som
            någon nämnde här, osv.
          </note>
          <note>
            Man behöver stärka föräldrarollen så att föräldrarna förstår
            hur det är att leva i ett annat samhälle.
          </note>
          <note>
            Som förälder måste man tänka: Jag kan aldrig begära att mitt
            barn ska vara exakt lik mig. Jag har själv har flyttat hit för
            28 år sedan. Mina barn kan aldrig vara som jag var för 28 år sedan.
            Vi lever här i dag.
          </note>
          <note type="speaker">
            Anf. 97 BIRGITTA CARLSSON (c):
          </note>
          <note>
            Fru talman! Debatten i dag har i väldigt stor utsträckning handlat
            om problemen som finns runtomkring oss i samhället, mobbning i
            skolan, ungdomsvåldet och nu till sist integrationspolitiken.
            Inte minst går våra tankar till den unga invandrarkvinna i Uppsala
            som blivit mördad av sin far. Det är lätt att falla in i klagovisorna
            och här beskriva allt inom området integration som inte fungerar
            på ett tillfredsställande sätt.
          </note>
          <note>
            Alla människors lika värde och rättigheter är grunden för Centerpartiets
            politik, och detta måste genomsyra allt arbete med integration.
            Om man verkligen menar det man säger med allas lika värde och
            rättigheter måste man också utgå från det i allt arbete med integration.
          </note>
          <note>
            För att barn och ungdomar ska må bra, känna tilltro till sin
            egen förmåga att klara av sin utbildning, att klara av att sätta
            upp mål och sedan kämpa för att nå dit, måste de leva i trygghet
            och i en miljö där det ges utrymme att växa som människa.
          </note>
          <note>
            Vi kan inte låta föräldrar med barn vistas på olika förläggningar
            under lång tid, som ofta sker i dag. Det är den sämsta tänkbara
            start för både vuxna och barn att under många år vistas på en
            flyktingförläggning och att bli omhändertagen utan att ha möjlighet
            att själv bestämma över sitt eget liv.
          </note>
          <note>
            Vi måste mycket snabbare än i dag få ut de nya svenskarna i vanliga
            boenden. Samtidigt som de lär sig svenska språket måste de ges
            möjlighet till kontakter med olika arbetsplatser. Det är först
            då som de får möjlighet att känna människovärde och att de har
            en uppgift att fylla i det svenska samhället. Genom detta skulle
            de få en mycket bättre start i vårt land.
          </note>
          <note>
            Familjer där föräldrarna mår bra utgör ofta grunden för att integrationsarbetet
            fungerar väl för hela familjen. Centerpartiet vill förändra integrationspolitiken
            så att de nya svenskarna mycket snabbare än i dag kommer ut i
            arbetslivet. I dag har alltför många blivit bidragsberoende. Det
            är en hög tröskel att ta sig över för att få ett arbete och bli
            självförsörjande.
          </note>
          <note>
            Även om inkomsten inte är så stor i början av en anställning
            så stimulerar vårt skatteförslag till att ta ett arbete genom
            bl.a. höjt grundavdrag och en förvärvsrabatt.
          </note>
          <note>
            Regeringens satsningar på olika projekt och åtgärder har inte
            minskat arbetslösheten bland invandrare och inte heller tagit
            vara på deras utbildning och yrkeskompetens. Vi har alldeles för
            många akademiker som städare och taxichaufförer i Sverige.
          </note>
          <note>
            Goda kunskaper i svenska är en förutsättning för att kunna etablera
            sig i samhället. Sfi-undervisningen måste bli mer fordrande vad
            gäller resultat. Undervisningen måste anpassas efter elevernas
            livssituation, bakgrund samt intresse. Kvalitet, pedagogik och
            metodik i undervisningen måste förbättras.
          </note>
          <note>
            Erfarenhet visar att de personer som snabbt får tillgång till
            arbetsmarknaden tillgodogör sig svenskundervisningen på ett bättre
            sätt. Tillgång till arbetsmarknaden ger känslan av såväl samhörighet
            som delaktighet. Sfi-undervisningen ska därför kompletteras med
            praktik vid arbetsplatser.
          </note>
          <note>
            Krafttag behöver tas där vi mycket tidigare än i dag tar till
            vara den yrkeskompetens och utbildning som våra nya svenskar besitter.
            Om vi ska komma till rätta med problemen måste också den offentliga
            sektorn gå före och visa vägen genom att anställa fler invandrare
            än i dag.
          </note>
          <note>
            Vi måste vara tydliga mot våra invandrare om vilka krav som gäller
            här i vårt land, vilka rättigheter de har men också vilka skyldigheter.
            Vi ska aldrig acceptera att händelser som mord av unga kvinnor
            får förekomma med hänvisning till hemlandets religion eller kulturella
            värderingar.
          </note>
          <note>
            Vi måste tydligt göra klart för föräldrar att ungdomar som är
            myndiga har rätt att bestämma över sina egna liv. I vårt land
            bestämmer inte föräldrar vem deras ungdomar får bli förälskade
            i eller ska gifta sig mig.
          </note>
          <note>
            Det faktum att ungdomar med en annan kulturell bakgrund än den
            svenska inte har tillträde till samma arenor som infödda svenskar
            leder till känslor av maktlöshet och utanförskap. Vi måste angripa
            problemen med segregation och utanförskap på rätt sätt.
          </note>
          <note>
            Det handlar om enskilda individer men framför allt om att förändra
            attityder, värderingar och konserverande strukturer i samhället.
          </note>
          <note>
            Här har skolan ett viktigt ansvar att förse alla barn och ungdomar
            oavsett kulturell bakgrund med rätt verktyg så att de på lika
            villkor kan ta sig in på samhällets arenor. Centerpartiet vill
            undvika påtvingade särslösningar för hela grupper. I stället vill
            vi främja självbestämmande, frivillig samverkan och kulturella
            skillnader för minoritetsgrupper.
          </note>
          <note>
            Vi eftersträvar ett samhället med mångfald där vi tar till vara
            alla de livserfarenheter som landets invånare har.
          </note>
          <note type="speaker">
            Anf. 98 KARIN PILSÄTER (fp):
          </note>
          <note>
            Fru talman! Integrationspolitik och integration handlar väldigt
            mycket om makt. Det handlar om makt över sin egen tillvaro. Integrationspolitik
            benämns ofta på engelska som empowerment. Integrationspolitik
            handlar om att bryta utanförskap. Jag tycker att en viktig tankeställare
            för oss som svenska politiker är: Vad är det för fel på den svenska
            kulturen och det svenska språket när empowerment inte finns på
            svenska, och när det faktiskt inte finns något positivt motsatsord
            till "utanförskap"? Hur ska vi förändra vår egen mentalitet, så
            att vi åtminstone kan sätta ord på det vi är ute efter? Det tror
            jag är en viktig tanke för oss att tänka när vi jobbar med integrationspolitiken.
            Empowerment behövs på svenska.
          </note>
          <note>
            Det som jag tror vi alla är allra mest uppfyllda av nu är det
            som Fadime råkade ut för i förrgår, den absoluta motsatsen till
            makten över sitt eget liv. Hon fick inte ens behålla sitt liv.
            Ingenting vi gör kan ju ge
          </note>
          <note>
            Sverige Fadime tillbaka, men vi är skyldiga henne att låta det
            här bli inte ett avstamp för nya ord, utan ett avstamp för ännu
            mer och bättre handling, och att inte
          </note>
          <note>
            - jag tycker det är skönt i den här debatten - försöka exploatera
            det här för att ta olika politiska poänger, utan använda detta
            som ett avstamp för en bjudande plikt att arbeta bättre med de
            här frågorna.
          </note>
          <note>
            Mord och våld är förbjudet. Vi måste använda den lagstiftning
            som finns. Vi behöver få ut mer kunskap.
          </note>
          <note>
            Jag tror att det är nästan omöjligt för de flesta av oss att
            förstå att detta över huvud kan hända och vilka processer och
            tankar som ligger bakom det. Vi känner alla en stor vrede och
            sorg, men vi känner också en skuld, därför att det här var för
            svårt att förstå. Det är för svårt att förstå att kvinnoförtrycket
            och maktlösheten kan ta sig de här uttrycken.
          </note>
          <note>
            Det är inte så att alla män eller alla invandrare på något sätt
            är kollektivt skyldiga, men vi har alla ett kollektivt ansvar
            att arbeta mycket bättre med de här frågorna, och jag tror att
            vi kommer att kunna göra det mycket konkret framöver utifrån det
            här.
          </note>
          <note>
            Debatten handlar ju om hur integrationspolitiken påverkar barns
            och ungdomars villkor, och jag skulle vilja säga att den absolut
            viktigaste politiska frågan då är skolpolitiken. Skolan är - kan
            vara - den bästa faktorn för att utjämna livschanser. En bra utbildning
            ger människor självförtroende, identitet och kunskaper för att
            förverkliga våra livsdrömmar och klara av vår vardag.
          </note>
          <note>
            Många har ju bilden av att den svenska skolan är mera jämlik,
            men så är det ju tyvärr inte. Det kom en internationell rapport,
            PISA-rapporten Knowledge and skills for life, för en tid sedan,
            och däri jämförs vilka chanser barn med invandrarbakgrund får
            i olika länder. Det visar sig att Sverige är sämre än genomsnittet
            i OECD. En elev som har ett annat modersmål än svenska har dubbelt
            så stor risk att tillhöra den fjärdedel av elever som presterar
            sämst i skolan. Det här bekräftas också i en intern men dock inte
            publicerad promemoria från Skolverket. Det är dubbelt så många
            barn med invandrarbakgrund som misslyckas i de nationella proven.
            Det här tycker jag är en allvarlig alarmklocka. Den skola som
            skulle vara till för alla har i stället blivit mycket av en utslagningsmaskin.
          </note>
          <note>
            Folkpartiet har lagt fram en lång rad förslag. Vi tror och vi
            är övertygade om att skolan verkligen kan vara en murbräcka mot
            segregation. Men då måste man lägga om skolpolitiken och få in
            en ny kurs i den.
          </note>
          <note>
            Det första och allra viktigaste är ju att vi har höga förväntningar.
            Vi ska ha höga krav, men framför allt höga förväntningar. Det
            är självklart att barnen kan lyckas. Barn med invandrarbakgrund
            - det visar sig också bl.a. i Storstadskommitténs förslag - har
            ju ofta större drömmar och visioner och högre mål än svenska barn.
            Vi måste visa höga förväntningar och ge dem chansen.
          </note>
          <note>
            Man måste hårdsatsa på läsning tidigt, det är den andra punkten.
            Vi måste försöka bryta effekterna av bostadssegregationen genom
            att låta barn och ungdomar välja skola, både friskolor och kommunala
            skolor, och låta dem välja över kommungränser i storstadsregionerna.
            Vi måste satsa mer på skolor där många barn har invandrarbakgrund
            och har särskilda behov. Vi behöver skapa magnetskolor, ännu mycket
            mer än vad man har gjort hittills. Och vi behöver ge mycket bättre
            specifikt stöd till elever med särskilda behov. Det kan handla
            om resurser till sommarskola eller läxläsningshjälp, men också
            att kunna satsa på andra ämnen som man kan få utveckla.
          </note>
          <note>
            Det här är en av de bästa vägarna, tror jag, för att kunna bryta
            utanförskapet och ge barn och ungdomar en riktigt bra framtid,
            men också den andra delen av det hela: jobb och egen försörjning.
            Om barn och ungdomar aldrig ser att man kan lyckas ute i verkligheten
            och tjäna pengar och klara sig bra med hjälp av hederligt arbete,
            utan bara får se hela tiden alldeles för många vuxna som inte
            kan försörja sig själva och vuxna som lyckas genom att hålla sig
            utanför lagens ramar, så kommer vi aldrig att kunna bryta den
            onda cirkeln.
          </note>
          <note>
            Fru talman! Det skulle finnas mycket att säga om jobbpolitiken
            också, men framför allt vill jag koncentrera mig på barns och
            ungdomars villkor i skolan.
          </note>
          <note>
            Vi behöver en ny kurs i integrationspolitiken. De här barnen
            och ungdomarna kan inte älska Sverige för att det kommer att ge
            dem bidrag. De kommer att älska
          </note>
          <note>
            Sverige om Sverige låter dem lyckas. Sverige måste bli ett land
            där alla de här barnens drömmar kan bli vardag, där de kan lyckas.
          </note>
          <note type="speaker">
            Anf. 99 STEN LUNDSTRÖM (v) replik:
          </note>
          <note>
            Fru talman! Jag delar uppfattningen om att en sammanhållen, väl
            fungerande skola är ett viktigt instrument för att bryta segregationen
            framöver.
          </note>
          <note>
            Jag skulle vilja ställa en mycket konkret fråga till
          </note>
          <note>
            Karin Pilsäter. I Malmö tänker vi starta s.k. arabisktalande
            klasser, vilket har fått bl.a. den borgerliga oppositionen att
            högljutt protestera. Jag har bara den frågan till Karin Pilsäter
            om hon delar min uppfattning om de elever som har kommit ganska
            sent till
          </note>
          <note>
            Sverige och som inte har någon svenska med sig och därför ställs
            utanför rätten till utbildning därför att de inte har en chans
            att få utbildning på ett språk de behärskar. Är Karin Pilsäter
            intresserad av att öka modersmålets funktion i skolan och i vissa
            lägen faktiskt också låta undervisning i t.ex. matematik, geografi
            och historia ske på ett annat språk än svenska för att alla elever
            ska få lika rätt till utbildning?
          </note>
          <note type="speaker">
            Anf. 100 KARIN PILSÄTER (fp) replik:
          </note>
          <note>
            Fru talman! Jag tackar Sten Lundström för den frågan, för den
            ger mig nämligen ett osökt tillfälle att säga att ett av de stora
            problemen med svensk skolpolitik just är att politiker har trott
            sig veta vilka pedagogiska metoder som är bäst och också försökt
            generalisera dem. Det man har funnit fungerar bra i ett sammanhang
            har man försökt dra växlar på, och så ska alla göra samma sak
            på samma gång. Jag anser inte att Sveriges riksdag är det rätta
            stället att besluta om huruvida det är bra eller dåligt med arabisktalande
            klasser och vilka som ska gå i dem.
          </note>
          <note>
            Min grundläggande hållning är att man måste satsa mycket mer
            på det svenska språket utifrån de förutsättningar som varje barn
            har, och då tror jag - utan att veta - att arbete på modersmålet
            i många fall kan vara en bra väg att nå till de målen för barn
            som så att säga anländer under den tid de går i skolan.
          </note>
          <note type="speaker">
            Anf. 101 STEN LUNDSTRÖM (v) replik:
          </note>
          <note>
            Fru talman! Karin Pilsäter svarade egentligen först i sista meningen.
          </note>
          <note>
            Men jag tror faktiskt att det är lite grann upp till oss politiker
            att sätta upp regler och gränser för hur svensk skola ska fungera.
            Om vi nu har en rad av år av misslyckande, där elever har blivit
            icke godkända och inte har fått kompetens för att komma in på
            gymnasiet eller högskolan, egentligen i huvudsak beroende på att
            man har saknat det språk som undervisningen har skett på, så måste
            vi också kunna dra lärdom av det här och faktiskt aktivt säga:
            Det är dags att ge de här eleverna chansen.
          </note>
          <note>
            Jag har en annan, som jag tycker, ganska sorgesam upplevelse.
            Det är när jag har diskuterat med ungdomar hemma med högutbildade
            föräldrar, föräldrar med akademisk utbildning. Normalt sett har
            dessa ungdomar alltid också fortsatt på någon akademisk utbildning.
            Men nu säger man: Det är inte lönt.
          </note>
          <note>
            Mamma är läkare och pappa är civilingenjör, men ingen av dem
            får jobb. Varför ska jag utbilda mig?
          </note>
          <note>
            Varför ska jag ta alla de här åren och utbilda mig?
          </note>
          <note>
            Att skolan är en murbräcka är självklart, men vi måste också
            våga ge de här eleverna rätten att konkurrera och rätten att delta
            i skolan på samma villkor som alla andra elever.
          </note>
          <note type="speaker">
            Anf. 102 KARIN PILSÄTER (fp) replik:
          </note>
          <note>
            Fru talman! Det är mycket viktigt att man lär sig av alla de
            år då man har låtit barn med invandrarbakgrund läsa mindre svenska
            och i stället ägna sig åt modersmålet. Det kan vara nyanlända,
            barn som är födda här eller andra generationens invandrare. Oavsett
            vid vilken ålder man kommer hit är det viktigt med en mycket större
            satsning på svenska språket och läsning. Sedan kan det likafullt
            vara en bra pedagogisk metod att undervisa på modersmålet. Men
            det får inte stå i motsats till en mycket mer kraftfull satsning
            på svenskan för alla åldrar.
          </note>
          <note>
            Fru talman! Att utifrån en kort beskrivning uttala sig om vilka
            pedagogiska metoder man ska använda i
          </note>
          <note>
            Malmö vore helt fel. Det vore ett utslag av den mentalitet som
            i så många fall har blivit missriktad. Det som var bra för den
            ene har blivit dåligt för den andre. Det är oerhört viktigt att
            vi visar att utbildning lönar sig och att varje barn har rätt
            att få en bra utbildning utifrån sina egna förutsättningar.
          </note>
          <note>
            Anf. 103 Statsrådet MONA SAHLIN (s)
          </note>
          <note>
            replik:
          </note>
          <note>
            Fru talman! Jag vill bara göra två kommentarer.
          </note>
          <note>
            Jag instämmer i mycket av det Karin Pilsäter sade, inte minst
            om att skolans betydelse för en lyckad eller misslyckad integration
            är mycket större än den roll utbildningsfrågorna har spelat i
            integrationspolitiken.
          </note>
          <note>
            Den uppfattningen delar jag. Det finns många larmklockor, som
            Karin Pilsäter uttryckte det. En är den undersökning som hon själv
            nämnde. När man tittar närmare på de siffrorna ska man minnas
            att det är framför allt flyktingbarnen som sticker ut. Det är
            barn som har kommit till Sverige i sen ålder, kanske i tioårsåldern,
            utan att någonsin ha gått i en skola.
          </note>
          <note>
            Om skolan ska spela en roll i integrationspolitiken är det viktigt
            att hårdsatsa tidigt, som Karin Pilsäter uttryckte det. Det behövs
            riktade insatser för att de här eleverna så snabbt som möjligt
            ska komma i kapp. Jag delar uppfattningen att t.ex. språkförskolor
            eller speciella klasser där man får utveckla sitt eget språk faktiskt
            kan underlätta integrationen. Jag undrar om Karin Pilsäter hade
            någon kommentar till det.
          </note>
          <note>
            Förra replikskiftet handlade om just det.
          </note>
          <note type="speaker">
            Anf. 104 KARIN PILSÄTER (fp) replik:
          </note>
          <note>
            Fru talman! Det är viktigt att vi inte blundar för det faktum
            att både andra och tredje generationens invandrarbarn i många
            fall inte heller klarar sig lika bra i dagens skola. De behärskar
            inte heller det svenska språket fast de kanske t.o.m. är tredje
            generationens invandrare. Det är mycket allvarligt.
          </note>
          <note>
            Alla har rätt att slippa diskriminering. Diskriminering på arbetsmarknaden
            beror för deras del inte bara på deras efternamn. Det beror lika
            mycket på den indirekta diskriminering de utsatts för genom att
            de inte fått någon chans i skolan. Om man som 18-19-
          </note>
          <note>
            åring inte kan tala och skriva hygglig svenska spelar det egentligen
            ingen roll vad man heter i efternamn.
          </note>
          <note>
            Det är inte där problemet ligger. Det beror på att man aldrig
            fick den chans man var värd och hade rätt till.
          </note>
          <note>
            Det är bra att Mona Sahlin lyfter fram att integrationspolitik
            handlar mycket om mänskliga rättigheter.
          </note>
          <note>
            Låt mig avsluta med att säga att vi aldrig någonsin får vika
            en tum från att mänskliga rättigheter också måste vara kvinnors
            rättigheter. Kvinnors rättigheter till liv och frihet är mänskliga
            rättigheter.
          </note>
          <note type="speaker">
            Anf. 105 YVONNE RUWAIDA (mp):
          </note>
          <note>
            Fru talman! Denna dag går också mina tankar allra mest till Fadime.
            Jag tror att vi alla - alla politiska partier - skulle kunna göra
            en insats för att verkligen hedra Fadimes minne.
          </note>
          <note>
            Tyvärr är det oftast för svårt att göra något åt en konflikt
            i en familj när det väl har gått till en polisanmälan. Det är
            oerhört viktigt att det finns verktyg för att fånga upp konflikter
            på ett mycket tidigare skede, i Fadimes fall och för många andra
            barn och tonåringar.
          </note>
          <note>
            Jag anser att det inte finns tillräckligt med forum i dag i vårt
            samhälle där barn och ungdomar som upplever problem kan få hjälp
            tidigt. Det behöver inte vara problem i familjen utan det kan
            vara olika typer av problem. Det räcker inte med den typ av hjälp
            som finns i dag. Delar av den har tyvärr för lite resurser.
          </note>
          <note>
            Det här är en fråga om resurser, om pengar. Om vi vill prioritera
            hjälp i ett tidigt skede till barn och ungdomar som har en konflikt
            måste vi ta av skattemedel.
          </note>
          <note>
            Jag vet vad jag och mitt parti prioriterar. Jag hoppas att vi
            kan nå enighet, både på lokal nivå och riksnivå, om att satsa
            mer resurser på det. Det är nödvändigt.
          </note>
          <note>
            Bara det faktum att det finns tjejer som tvingas gömma sig, som
            vi måste skydda, är ett misslyckande. Det är oerhört viktigt att
            alla i samhället tydligt kan ta avstånd från det som har hänt
            i Fadimes fall och tyvärr händer i många andra familjer. Det gäller
            både oss som individer, organisationer och ansvariga politiker.
          </note>
          <note>
            Det finns mycket vi kan göra för att förebygga, som kommer att
            förbättra situationen på lång sikt. Jag tänker ta upp en sak.
            I Sverige har vi en väldigt bra jämställdhet. Jag är stolt över
            den svenska jämställdheten. Den har sina brister, den är inte
            perfekt. Men den beror mycket på att de allra flesta har möjlighet
            till ekonomisk frihet. De har möjlighet till egen försörjning
            och egen bostad. Men det gäller inte i Akalla där jag bor.
          </note>
          <note>
            Jag har grannar, ungdomar på 20 år som är myndiga, som bor hemma.
            De har inget jobb. De får ingen bostad. Vissa kanske har tillfälliga
            jobb, men de får ingen bostad. De blir beroende av sin familj.
          </note>
          <note>
            Det är viktigt för oss att se till att alla i Sverige garanteras
            möjlighet till en egen försörjning och en egen bostad. Det är
            inte en självklarhet för alla i dag.
          </note>
          <note>
            I den gruppen är barn med invandrarbakgrund starkt överrepresenterade.
            Vi måste göra insatser inom bostadspolitiken och även inom arbetsmarknadspolitiken.
            Det mest relevanta är att motverka diskriminering.
          </note>
          <note>
            Jag uppskattar att Mona Sahlin sade att motverkan av diskriminering
            är en nyckel när det gäller att se till att det som har hänt Fadime
            inte händer.
          </note>
          <note>
            Föräldrarna behöver också stöd. Jag vill på inget sätt ursäkta
            det som har hänt. Det vill ingen här. Vi behöver inte ens diskutera
            det. Alla känner avsky inför det som har hänt. Men vi måste också
            se till att ge föräldrar ökat stöd. Det viktigaste är, som Fadime
            själv sade och Mona Sahlin citerade, att se till att man blir
            delaktig i det svenska samhället. Det är en fara att det i dag
            finns stora grupper som har etablerat ett långtgående utanförskap
            under en lång tid, ett utanförskap som är väldigt svårt att bryta.
            Det kräver speciella insatser. Här handlar det mycket om ifall
            vi är bereddda att ta till speciella åtgärder. I övrigt behövs
            en antidiskrimineringspolitik. Men när det har gått så långt och
            blivit så katastrofalt måste man ta ännu större krafttag.
          </note>
          <note>
            Jag vill också kort tala om unga invandrarkillar, något som nästan
            ingen har nämnt. Jag brukar själv ha kontakt med en del kriminella
            invandrarkillar. Jag brukar prata med dem för att jag vill förstå
            vad som gör att man blir kriminell. Jag har pratat med dem flera
            gånger. Alla våra samtal tyder på att man inte känner någon som
            helst lojalitet med det svenska samhället. Man har ingen som helst
            känsla för det svenska samhället. Många av dem är i konflikt både
            med sin familj och det svenska samhället. De lever i ett extremt
            utanförskap.
          </note>
          <note>
            Jag vill på inget sätt legitimera eller ursäkta kriminella handlingar,
            men jag tror att även de här personerna behöver bli sedda tidigare.
            De behöver ha forum där de kan få stöd i ett mycket tidigare skede.
          </note>
          <note>
            Och som jag sade innan kan vi, om vi är beredda och har den politiska
            viljan, göra en hel del insatser, men det kräver också pengar.
          </note>
          <note type="speaker">
            Anf. 106 CATHERINE PERSSON (s):
          </note>
          <note>
            Fru talman! Mona Sahlin inledde med att säga att integrationsarbetet
            handlar om mänskliga rättigheter.
          </note>
          <note>
            Möjligheten att bli sedd som en egen individ, att bejaka sina
            egna val och att vara stolt över sitt ursprung är naturligtvis
            avgörande för hur man får sin mänskliga rätt tillgodosedd. I det
            avseendet är vi tyvärr oerhört olika tillgodosedda. Det har vi
            också så grymt blivit påminda om med anledning av Fadimes död.
          </note>
          <note>
            Det är naturligtvis många olika faktorer som spelar roll, likaså
            den väg som vi väljer för att skapa vårt gemensamma samhälle.
            Det har också betydelse hur vi själva som individer agerar i vardagen.
            Och det har betydelse vilka vägar vi väljer i politiken. Av det
            skälet är jag övertygad om att den politik som vi socialdemokrater
            verkar för och många av de reformer som vi genomför ökar möjligheterna
            för att alla människor ska få rätten till sitt människovärde och
            en möjlighet att leva och utvecklas i vårt gemensamma samhälle.
          </note>
          <note>
            Fru talman! Den storstadspolitiska propositionen tillkom för
            att utveckla förhållandena i storstäderna.
          </note>
          <note>
            Storstadsmedlen är avsedda att medfinansiera lokala utvecklingsavtal
            för att rikta insatser till de mest utsatta bostadsområdena i
            storstadsregionerna.
          </note>
          <note>
            Medlen har naturligtvis i första hand riktats till de största
            städerna, där utmaningarna också är störst.
          </note>
          <note>
            Däremot kan det konstateras att likartade utmaningar finns i
            kommuner som ligger i anslutning till stora städer. Av det skälet
            har också medel genom storstadspropositionen tilldelats en del
            kommuner som är belägna i Stockholms närhet.
          </note>
          <note>
            Flera kommuner, utöver dem som har fått medel för s.k. storstadssatsningar,
            har efterfrågat möjligheten att teckna lokala utvecklingsavtal
            för att motverka sociala klyftor och för att öka möjligheterna
            till integration. Regeringen har inte velat utöka antalet kommuner
            som skulle få del av de s.k. storstadspengarna.
          </note>
          <note>
            Motiveringen har varit att storstadsmedlen kan komma att tunnas
            ut i sådan grad att de ingångna avtalen riskeras om alltför många
            kommuner beviljas medel.
          </note>
          <note>
            Regeringen har också anfört att om storstadsmedlen skulle fördelas
            på flera kommuner än som var tänkt från början skulle Storstadsdelegationens
            ambitioner om fokusering och koncentration äventyras.
          </note>
          <note>
            Jag har förståelse för det. En alltför omfattande uttunning av
            medlen skulle verkligen göra att man missar de tänkta och avsedda
            effekterna.
          </note>
          <note>
            Fru talman! Jag har tidigare sagt att jag är övertygad om att
            en generell välfärdspolitik ökar möjligheterna när det gäller
            alla människors värde. Samtidigt vill jag ändå påtala att förutsättningarna
            och utmaningarna är annorlunda för en del regioner och kommuner.
            Av det skälet är det också i nuläget angeläget med storstadssatsningar.
            I det sammanhanget vill jag också uppmärksamma att kommuner som
            gränsar till storstäderna står inför likartade utmaningar i integrationsarbetet.
          </note>
          <note>
            Jag bor i Trelleborgs kommun. Trelleborg är inte att betrakta
            som en storstad. Däremot gör närheten till
          </note>
          <note>
            Malmö och Köpenhamn samt det faktum att Trelleborg är en stor
            hamnstad att kommunen står inför liknande utmaningar som storstäderna
            med bl.a. hög förekomst av droger och segregation. Det kan också
            konstateras att Trelleborg i förhållande till sin storlek har
            tagit emot många flyktingar. Trelleborgs kommun tillhörde de kommuner
            som av humanitära skäl ansåg det självklart att teckna avtal med
            dåvarande Invandrarverket om flyktingmottagning. Då Trelleborgs
            kommun också ligger i ett storstadsområde innebär det även en
            stor sekundär inflyttning av flyktingar och flyktingar med tillfälliga
            uppehållstillstånd.
          </note>
          <note>
            I dag finns det bl.a. ökade behov av särskilda insatser i skolan,
            drogförebyggande arbete, brottsbekämpning, socialt stöd, stöd
            till barn, stöd till föräldrar och arbetsbefrämjande åtgärder
            för att underlätta integrationsarbetet och bättre ta tillvara
            de resurser som flyktingarna är. Framför allt handlar det om att
            varje ny medborgare ska få rätt till sitt människovärde och leva
            och utvecklas i vårt gemensamma samhälle.
          </note>
          <note>
            Fru talman! Jag vill därför uppmana regeringen att i det fortsatta
            arbetet överväga på vilket sätt staten kan stödja de kommuner
            som står inför särskilda utmaningar och har särskilda förutsättningar,
            som t.ex. Trelleborg, för att de ska bli bättre och mer framgångsrika
            i det fortsatta integrationsarbetet.
          </note>
          <note>
            Anf. 107 CATHARINA ELMSÄTER-
          </note>
          <note type="speaker">
            SVÄRD (m):
          </note>
          <note>
            Fru talman! Jag skulle nu inför era ögon och öron vilja ta en
            liten del av denna oerhört stora och vida debatt.
          </note>
          <note>
            Ömsesidig respekt och empati är det som jag tycker borde ligga
            till grund för hela den här debatten, detta för att man ska förhindra
            våld och mobbning och för att man faktiskt ska kunna uppnå integration.
          </note>
          <note>
            Fru talman! Som riksdagsledamot från Södertälje tänkte jag att
            jag skulle ta med några citat ur den verklighet som jag stöter
            på i mina samtal med många unga människor och även vuxna som verkligen
            tyder på en vi-och-de-situation.
          </note>
          <note>
            Jag får ofta höra att svenska flickor bara är horor och att svenskarna
            inte tar hand om sina barn. I samma diskussion fast från den andra
            sidan kan jag få höra: Det är ju invandrarna som inte tar hand
            om sina barn. De låter dem få springa omkring lösa i bostadsområdet
            sent på kvällarna. Och de unga invandrarkillarna utnyttjar bara
            de svenska tjejerna; sedan ska de gifta sig med sina egna som
            ska vara oskulder.
          </note>
          <note>
            Det här är ett tydligt exempel på att det inte förekommer en
            ömsesidig respekt eller empati. Men det finns naturliga mötesplatser
            där det inte är så här, t.ex. i skolan, där unga killar och tjejer
            möts. Oavsett om de har invandrarbakgrund eller ej - de är svenskar,
            om så i andra, tredje eller snart fjärde generationen - har de
            fått en plats för förståelse. Där blir de faktiskt kompisar, och
            det uppstår också kärlek. Men det är få möten i våra hem mellan
            vuxna svenskar och invandrare. För dem finns det inte alls lika
            många naturliga mötesplatser.
          </note>
          <note>
            Vi vet att kunskap i svenska språket ökar förståelsen mellan
            människor och också medvetandet om den allmänna debatten. Jag
            skulle vilja tala särskilt om de två världar som framför allt
            unga invandrartjejer hamnar i, i den här vi-och-de-situationen.
            De är i skolan och träffar sina kompisar och sina kärlekar, men
            det är inte alls lika lätt att komma hem, för där finns vi-och-de-situationen
            kvar. Likadant är det när de tar del av det svenska samhällets
            lagar och normer och inte får möta att det är det som gäller i
            det egna hemmet. I stället får de smyga med det som de har.
          </note>
          <note>
            Det finns också en vi-och-de-situation i den verklighet som t.ex.
            barnmorskor eller de som jobbar på ungdomsmottagningar möter när
            de träffar tjejer som är svenskar eller som har s.k. invandrarbakgrund.
            De måste hjälpa invandrartjejerna med att intyga att de har sin
            oskuld kvar. Hur ska de kunna hantera de situationer som faktiskt
            uppstår när det gäller aborter?
          </note>
          <note>
            I de fallen är det inte alltid lika självklart att man knyter
            föräldrar till sig, för det kan innebära hot om livet och t.o.m.
            mord.
          </note>
          <note>
            Det pratades tidigare om att kunna ge stöd i föräldrarollen.
            Det görs försök i vissa kommuner, t.ex.
          </note>
          <note>
            av ungdomsmottagningar, för att man ska kunna nå framför allt
            mammorna eller kvinnorna. Då är det naturligt att man vänder sig
            till kyrkan, men de är inte alltid välkomna därför att överheten
            eller de som styr, som ofta är män, inom kyrkan säger: Nej, kvinnorna
            är inte mogna för det här.
          </note>
          <note>
            Man kan inte ens en gång nå unga tjejer per brev, för papporna
            öppnar breven. De här unga invandrartjejerna har inte ens en gång
            rätten kvar till sin egen integritet. Hur ska vi då kunna mötas?
          </note>
          <note>
            Vi har pratat om mänskliga rättigheter - det är självklart. Då
            tycker jag också att det är viktigt att vi inser att det måste
            börja med det lilla, framför allt med oss själva. Lika självklart
            som att det ska finnas rättigheter är att vi har en skyldighet
            att agera.
          </note>
          <note>
            När vi jobbar inom socialtjänsten eller inom skolan vill vi gärna
            på svenskt sätt involvera familjen.
          </note>
          <note>
            Men hur tydligt är det inte att vi måste lära oss att inse hur
            det ser ut i och med de problem som vi har stött på nu - inte
            minst under de här senaste dagarna?
          </note>
          <note>
            Det fungerar inte likadant att involvera familjen om det gäller
            en s.k. svensk familj som när det gäller en familj med invandrarbakgrund.
          </note>
          <note>
            Om vi nu menar allvar med det som vi har diskuterat här under
            hela dagen så måste vi så klart inse problemen och hur situationen
            är. Framför allt måste vi inse att i Sverige gäller svensk lag
            och de kommissioner som vi har antagit och att man är barn till
            dess att man är 18 år. Alla har rätt till ett eget liv och rätt
            att älska den man vill.
          </note>
          <note>
            Slutligen, fru talman, vill jag att vi alla står upp för att
            säga att vi aldrig kan acceptera tvångsäktenskap, barngifte eller
            könsstympning och att mord alltid är mord, och inte har med heder
            att göra.
          </note>
          <note type="speaker">
            Anf. 108 ERLING WÄLIVAARA (kd):
          </note>
          <note>
            Fru talman! Jag vill börja med att återge något av den franske
            författaren Albert Camus. Han skriver:
          </note>
          <note>
            Kanske kan vi inte hindra att vår värld är en värld där barn
            plågas - men vi kan åtminstone minska antalet plågade barn. Och
            om inte ni hjälper oss -
          </note>
          <note>
            vem i hela världen skulle då kunna hjälpa oss med den saken?
          </note>
          <note>
            Debatten i dag har handlat om utsatta ungdomar, om våld och om
            mobbning men också om integrationspolitik. Jag tycker att Camus
            ord kan vara ett rop från alla dessa till oss här i Sveriges riksdag
            i dag.
          </note>
          <note>
            Att få känna sig trygg är en mänsklig rättighet som gäller barn
            minst likaväl som vuxna, och med detta som utgångspunkt blir frågan
            om mobbning central. Skolan är genom skolplikten ett obligatoriskt
            inslag i varje ung människas liv. En skolpliktig pojke eller flicka
            är tvingad att infinna sig i skolan oavsett hur de själva uppfattar
            miljön.
          </note>
          <note>
            Därför är en nollvision mot mobbning för oss kristdemokrater
            det enda tänkbara.
          </note>
          <note>
            Fru talman! Flera rapporter pekar på att våldet i skolan har
            ökat. Enligt Skolverkets rapport har antalet elever som känner
            sig mobbade fördubblats under de senaste åren.
          </note>
          <note>
            Lärare blir hotade och går omvägar till skolan på grund av rädsla.
            Tusentals elever går varje morgon till skolan med ont i magen.
            Vi vuxna måste fråga oss: Vad är det som har gått fel? Något fel
            är det ju!
          </note>
          <note>
            Vad är orsaken? Finns det någon lösning? Är lösningen speciella
            väktare i skolan eller mobiltelefoner till lärarna? Är lösningen
            ökat föräldraansvar, ökade befogenheter för lärare eller att flytta
            stökiga elever?
          </note>
          <note>
            Är lösningen sanktioner mot kommuner och skolor där mobbning
            förekommer, eller är lösningen att starta nya värstingskolor?
          </note>
          <note>
            Alltid när allvarliga fall av mobbning uppdagas ropar många på
            sanktioner mot kommuner, skolor och mot elever. Vi kristdemokrater
            är osäkra på om sanktioner är rätt väg att gå. Kraft måste läggas
            på att få alla att inse vikten av förebyggande arbete mot mobbning
            och våld.
          </note>
          <note>
            Kampanjen Tillsammans mot mobbning som tillkom efter ett förslag
            från Kristdemokraterna är ett steg i den riktningen. Men vi måste
            gå vidare. Engagemang, samarbete, värme, trygghet och klara regler
            mot oacceptabelt beteende måste vara ledande i arbetet mot mobbning.
            Självfallet finns det fall när konflikterna inte minskar trots
            intensivt arbete. Men vi får inte lura oss själva. Straff är ingen
            förebyggande åtgärd. Historien har föga tröst att ge åt den som
            tror att oetiskt beteende kan kuvas med våld.
          </note>
          <note>
            Jag är övertygad om att snabba åtgärder behövs och kommer att
            behövas i akuta situationer, men vi ska komma ihåg att det då
            egentligen handlar om att åtgärda en redan skedd skada.
          </note>
          <note>
            Jag har en känsla av att vi bara ser symtomen, men har väldigt
            svårt att se - och kanske ännu svårare att våga erkänna - de bakomliggande
            orsakerna. Jag tror att vi måste lyfta blicken och försöka analysera
            sammanhangen. Kan det vara möjligt, fru talman, att det som sker
            i skolan i dag egentligen är en följd av brist på fattade beslut
            här i kammaren - en dålig skolpolitik?
          </note>
          <note>
            Låt mig än en gång säga att visst måste kränkande ord och handlingar,
            våld och mobbning stävjas med all kraft när de uppdagas - men
            långsiktigt behövs åtgärder som förändrar våra egna och våra barns
            attityder.
          </note>
          <note>
            Jag tror att det vi nu ser i skolan ytterst är en följd av en
            förändrad syn på värderingar, regler och normer i samhället.
          </note>
          <note>
            Fru talman! Vi vet att familjen är barnets viktigaste miljö under
            uppväxttiden. Det är i familjen, i tidiga barnaår, som sunda värderingar
            och förmågan till empatiskt tänkande grundläggs. Detta är väldigt
            svårt att inhämta senare i livet. Familjens grundläggande identitetsskapande
            roll kan inte ersättas av barnomsorg och skola.
          </note>
          <note>
            Avslutningsvis, fru talman, är vi alla - åtminstone i ord - överens
            om att mobbning är ett brott och en oacceptabel handling. Det
            är dags att sätta ned foten och åstadkomma praktisk handling.
            Det gäller att gå vidare.
          </note>
          <note>
            Det handlar om arbetsmiljö, ledarskap, kamratskap och föräldraskap.
          </note>
          <note type="speaker">
            Anf. 109 HARALD NORDLUND (fp):
          </note>
          <note>
            Fru talman! Det har nu gått ett år av FN:s årtionde för en freds-
            och ickevåldskultur för världens barn.
          </note>
          <note>
            Har vi sett någonting av detta under det år som gått?
          </note>
          <note>
            FN har utlyst ett årtionde för en freds- och ickevåldskultur
            för världens barn under åren 2001-2010.
          </note>
          <note>
            FN:s deklaration om ett åtgärdsprogram för årtiondet innehåller
            ett stort antal förslag till initiativ och insatser som bör komma
            till stånd på lokal, regional, nationell och internationell nivå.
          </note>
          <note>
            Vid FN:s generalförsamling år 2000 underströk man regeringarnas
            roll ytterligare. 200 nationella kommittéer har bildats. Generalförsamlingen
            betonar också att hela det civila samhället - organisationer,
            kyrkor, utbildningsväsende, yrkesgrupper, näringsliv och medier
            - bör vidga sina ansvarsområden och aktivt delta i den världsvida
            mobiliseringen mot våld.
          </note>
          <note>
            Mycket har hänt sedan generalförsamlingens session i frågan.
            Våldet har manifesterat sig på många sätt. Exemplen är många och
            skrämmande. Barn dör av brist på mat och mediciner. Vi har oroshärdar
            i
          </note>
          <note>
            Mellanöstern och även andra oroshärdar där våld dödar.
          </note>
          <note>
            Undersökningar här hemma visar på alltfler mål som gäller tonåringar
            relaterade till grova inslag av våld, som också blir allt grövre.
          </note>
          <note>
            Samtidigt har det våldsdrabbade 1900-talet gett oss möjligheter,
            metoder och modeller som är fungerande redskap för att bjuda motstånd
            mot våldet. De har utvecklats och prövats i allt större skala
            sedan
          </note>
          <note>
            1970-talet.
          </note>
          <note>
            Utan djupsinnigare argumentation och analys kan vi konstatera
            att vi står inför ett stort antal problemställningar. Vi har ett
            gigantiskt pedagogiskt problem när det gäller att nå våra egna
            ungdomar, men samtidigt har vi unika möjligheter att genom internationell
            och global samverkan nå resultat. Utrikesdepartementet har presenterat
            ett svenskt handlingsprogram -
          </note>
          <note>
            Att förebygga väpnade konflikter. Där uttrycker man målet att
            främja en kultur av förebyggande som syftar till att stärka viljan
            och beredskapen att agera för att förhindra utbrott av våldsamma
            konflikter. Sida har agerat på likartat sätt. För att säkerhetspolitik
            och utvecklingsarbete ska öka i trovärdighet hos vår egna ungdomar
            måste de motsvaras av ett liknande ansvarstagande och en liknande
            verksamhet i det egna landet.
          </note>
          <note>
            Unga människor ställer oftast raka krav, och dubbla budskap bäddar
            för ökad likgiltighet.
          </note>
          <note>
            Brist på rent vatten och livsmedel och brist på mediciner, och
            då i synnerhet brist på forskning om läkemedel som inte anses
            vara ekonomiskt lönsamma, långvariga och fortgående etniska konflikter,
            ofrihet och förtryck som har sin grund i hudfärg, religion, kön
            eller sexuell läggning och som tillåts fortgå internationellt
            kan uppfattas av unga människor - ibland med alla rätt - som en
            förlängning av motsvarande företeelse, om än i mindre skala och
            i lägre omfattning, här hemma.
          </note>
          <note>
            Arbetslöshet, segregering och knappa omständigheter ger grogrund
            för en likgiltighet som föder våld.
          </note>
          <note>
            Enligt min mening behövs omfattande insatser för att
          </note>
          <note>
            Sverige med trovärdighet ska kunna leva upp till den av FN satta
            målsättningen. Det är därför som den omfattar hela tio år. Här
            behövs en långsiktig målsättning för att nå resultat. En lågt
            syftande plan med åtgärder, i första hand riktade till skolungdom,
            bör upprättas. Demokratifrågor och förtroendeskapande åtgärder
            bör och måste prioriteras. Jag frågar mig vilka åtgärder den svenska
            regeringen planerar att vidta för att ta till vara och verkställa
            det som beslutats på FN-nivå.
          </note>
          <note type="speaker">
            Anf. 110 ANDERS SJÖLUND (m):
          </note>
          <note>
            Fru talman! Debatten under förmiddagen handlade mest om våldet
            i skolan och mobbning och vad man gör när en elev blir mobbad.
            Det räcker naturligtvis inte. Det är precis som när brandkåren
            tvingas rycka ut. Då är skadan redan skedd. Huset brinner sannolikt.
            När mobbningsplanerna måste sättas i verket är offret redan drabbat.
            När lärare misshandlas i skolan reagerar vi med åtgärder i efterhand.
          </note>
          <note>
            Vi måste därför ställa oss frågorna: Hur har vi egentligen förberett
            oss? Vilka grundläggande fel finns det i förhållandet mellan vuxna
            och elever och barn? Hur kommer det sig att skolan som kunskapsplats
            blir en plats där våld över huvud taget får förekomma?
          </note>
          <note>
            Fru talman! Det kommer otaliga nästan dagliga rapporter, inte
            minst från min egen hemstad Umeå, om nya mobbningsfall och nya
            överfall på lärare. Det är lika skrämmande som oacceptabelt.
          </note>
          <note>
            Fru talman! Ordningen och våldet i skolan är ett stort problem
            inte bara för den som utsätts för våld utan också för hela vår
            kunskapsskola och därmed faktiskt ett problem för Sveriges förmåga
            att hävda sig i omvärlden. Ordning i vid bemärkelse måste, enligt
            mitt sätt att se det, återställas i våra skolor. Ord som respekt,
            auktoritet, kunskap, konsekvenser och vuxnas ansvar som normsättare
            måste åter bli en självklarhet.
          </note>
          <note>
            En skola där det råder dålig ordning på lektioner och raster
            drabbar alltid de elever som bäst behöver hjälp och stöd. Studiemotiverade
            elever klarar sig som bekant alltid oavsett undervisningsform
            och ordning. Svaga elever får däremot de här problemen.
          </note>
          <note>
            Det nationella regelverket måste kort sagt förfinas så att skolan
            kan bli en arbetsplats för kunskap där såväl elever som lärare
            kan känna trivsel och trygghet. Här väntar vi med spänning på
            Skollagskommittén och andra kommittéer som ska komma fram med
            verktyg som ger rektor möjlighet att verka i den riktning som
            vi anser vara den rätta.
          </note>
          <note>
            Fru talman! Trots detta är det allra viktigaste styrinstrumentet
            i våra skolor snarare attityden till det uppdrag som ligger på
            varje enskild skola, enligt mitt sätt att se det. Detta låter
            sig inte styras av lagar och förordningar. Det styrs med arbete
            med attityder och värderingar. En framgångsrik skola förutsätter
            några viktiga fundamenta, t.ex. ett tydligt ledarskap, en tydlig
            pedagogisk idé, en genomarbetad idé som tar med hela kunskapsbegreppet,
            inklusive förhållningssättet mellan alla inblandade. Enbart en
            gemensam, låt oss kalla det, affärsidé som är känd av alla inblandade,
            kommunicerad och godkänd, kan nå framgång och skapa en framgångsrik
            skola. Uppföljning av verksamheten och höga förväntningar, som
            några har pratat om, är viktiga instrument. Inte minst krävs det
            vuxna som tar ansvar, som inte abdikerar från sitt uppdrag, som
            ser fel och påpekar fel. Här har vi brister.
          </note>
          <note>
            Fru talman! Jag skulle önska att vi kunde införa s.k. umgängeskontrakt
            i vår svenska skola. Det handlar om en kontrakt mellan eleven,
            hemmet och skolan. Det handlar om just ett kontrakt där skolan
            förbinder sig att svara för utbildningsmomentet och där varje
            enskild elev ses med de förutsättningar som varje elev har med
            sig när man kommer. Eleven å sin sida ska förbinda sig att acceptera
            de regler och normer som finns på respektive skola. De vuxna ska
            ta sitt ansvar för att det här ska kunna genomföras.
          </note>
          <note>
            Fru talman! Det har talats mycket om resurser i skolan. Talet
            om fler vuxna i skolan som en lösning som ska gälla tycker jag
            är synnerligen enkelspårigt och ett sätt att skylla ifrån sig.
            Vad hjälper det med fler vuxna i skolan om de vuxna inte är beredda
            att ta sitt vuxenansvar fullt ut och vara konsekventa i sin normbildning?
            Det arbetet måste starta tidigt i förskolan och följa hela vägen
            ut.
          </note>
          <note>
            Läraren måste naturligtvis återfå sin auktoritet som ledare,
            men den kan man bara återfå genom att vara kunnig i sin yrkesroll
            och genom att ta sitt ansvar som vuxen. Här måste lärarutbildningen
            ta sitt fulla ansvar och poängtera vikten av en förändring härvidlag.
          </note>
          <note>
            Fru talman! Den vålds- och mobbningsspiral vi ser i dag kan brytas,
            med det förutsätter både en ändrad lagstiftning på några viktiga
            områden och en radikalt ändrad syn på vuxnas roll som normsättare
            i skolan. Det måste bli naturligt att våga ställa krav, att ta
            ansvar för sina handlingar och att våga vara just vuxen.
          </note>
          <note type="speaker">
            Anf. 111 AMANDA AGESTAV (kd):
          </note>
          <note>
            Fru talman! Se mig och älska mig! Det är ropen vi hör i dag från
            ungdomsvärlden. Det är rop som ibland tar sig felaktiga uttryck.
            Alla människor vill bli älskade. Alla människor vill bli sedda.
            Vi vill bli älskade på samma sätt som sker när de nyblivna föräldrarna
            står vid det lilla barnet säng och tittar på och beundrar det
            lilla underverket i timtal. Denna kärlek är svår att beskriva.
            Den finns bara där. Det är något som vi alla innerst inne vill
            uppleva. Det här lilla barnet har inte presterat något för att
            få den här kärleken. Den bara finns där.
          </note>
          <note>
            Men vad är det som har hänt? Varför är ropen så starka från ungdomsvärlden
            i dag? Vi som alla tillhör vuxenvärlden har ett stort ansvar för
            det som händer.
          </note>
          <note>
            Vi måste alla rannsaka oss själva och fråga: Vad har vi gjort
            med de unga - de som en gång var det här lilla barnet?
          </note>
          <note>
            Fru talman! Samhället har utvecklats till ett stressamhälle där
            vi inte längre har tid för och med varandra. Tidigare fanns det
            möjligheter för föräldrar att gå ned i arbetstid. Det var t.o.m.
            så att båda inte behövde arbeta för att kunna försörja familjen.
            I dag är det en omöjlighet för de flesta. Föräldrar tvingas mer
            eller mindre att lämna bort sina små barn 8-10
          </note>
          <note>
            timmar per dag, ibland mer.
          </note>
          <note>
            Dagens unga har växt upp i stora förskolegrupper där personalen
            inte räcker till. Den som skriker högst får uppmärksamhet. Personalen
            på landets förskolor gör ett fantastiskt jobb, men armarna räcker
            inte till.
          </note>
          <note>
            Individen blir inte alltid sedd. Från förskolan kommer barnet
            sedan till skolan. Då hamnar man i en ännu större grupp. Här ska
            en lärare bekräfta och tillgodose individuella behov hos 30 elever
            samtidigt som läraren ska vara kunskapsförmedlare. Det säger sig
            självt att den här ekvationen inte går ihop.
          </note>
          <note>
            Om ett barn har tur har det möjlighet att prata med sina föräldrar
            i genomsnitt tio minuter om dagen.
          </note>
          <note>
            Men det är inte alla barn som får den här möjligheten.
          </note>
          <note>
            I dag finns det nämligen inte många vuxna som talar med ungdomar
            utan att få betalt för det. Det är en skrämmande verklighet.
          </note>
          <note>
            Fru talman! Det är inte enbart med lagstiftning som vi kan komma
            till rätta med denna utveckling.
          </note>
          <note>
            Det krävs attitydförändringar. Det krävs en vilja att se och
            att lyssna på dagens unga. Politiskt måste vi också ta konsekvenser.
            Vi måste utforma system som gör det möjligt för de föräldrar som
            så önskar att gå ned i arbetstid utan att förlora ekonomiskt på
            det.
          </note>
          <note>
            Maxtaxan löser inte problematiken i förskolan.
          </note>
          <note>
            Det är antalet barn i barngrupperna som måste minska. Först då
            kommer armarna att räcka till för varje barn. Först då kommer
            varje barn att få möjlighet att bli sedd och att bli bekräftad.
            Det är samma sak i skolan. Det är inte enbart antalet lärare som
            måste öka, utan det är antalet elever i varje grupp som måste
            minska.
          </note>
          <note>
            Fru talman! Det finns säkert en hel del till att göra för att
            komma till rätta med de uttryck som vi ser i dag. Men vi kan inte
            stillatigande se på när barn och unga utsätts för våld i hemmet,
            i skolan eller på stan.
          </note>
          <note>
            Våld föder bara mer våld och löser inga konflikter.
          </note>
          <note>
            Det behövs mer vuxennärvaro i ungas liv för att förmedla sunda
            värderingar. Om vi abdikerar från vårt vuxenansvar, då kommer
            de värderingar som data- och TV-spel samt våldsfilmer står för
            att forma morgondagens samhälle. Det är klart att om det är så
            vi vill ha det så ska vi fortsätta att blunda och ibland kanske
            kisa till och förfäras över utvecklingen. Men om vi vill ha en
            förändring så måste vi öppna ögonen.
          </note>
          <note>
            Vi som vuxna måste finnas där med en fast hand och en varm famn
            och guida våra barn och unga genom livet. Jag vill ha en förändring.
            Frågan är om du vill ha det.
          </note>
          <note type="speaker">
            Anf. 112 ANA MARIA NARTI (fp):
          </note>
          <note>
            Fru talman! Ingenting är så svårt att diskutera som integration.
            Alla är överens om att vi behöver den, och ändå stöter vi så ofta
            på så grymma och hemska händelser som mordet på Fadime, händelser
            som visar att det finns människor som lever helt utanför vårt
            samhälle mitt i vårt samhälle.
          </note>
          <note>
            Jag tittade på en samling kolumner som jag hade skrivit 1993.
            De hette Diskrimineringen 1, Diskrimineringen 2 och Diskrimineringen
            3. Jag var så rädd då för explosionen av våld som kan komma när
            olika grupper aldrig träffas i samhället. Och tyvärr måste jag
            i dag säga att denna rädsla har fått grund.
          </note>
          <note>
            Det finns i dag undersökningar, t.ex. den stora undersökningen
            om brandkatastrofen i Göteborg, som visar att stora grupper invandrare
            i dag lever mitt i det svenska samhället utan att kommunicera
            med detta samhälle och utan att förstå vad som händer i samhället.
            Denna brist på kommunikation föder misstänksamhet och en viss
            aggressivitet mot det svenska samhället.
          </note>
          <note>
            Jag tror att vi aldrig någonsin kan komma åt problem som ser
            så grymma ut som mordet på Fadime om vi inte kan kommunicera.
            Men hur ska vi då bryta denna osynliga mur som har vuxit upp mellan
            olika grupper i samhället? Där finns det faktiskt väldigt mycket
            att göra, och där har väldigt lite gjorts. Man kan inte kommendera
            fram integration. Man kan inte ge en befallning: Nu ska ni börja
            träffas! Det fungerar inte på det sättet. Det enda som hjälper
            är att människor ur olika etniska grupper blir kommunikationslänkar,
            levande broar, mellan grupperna. Och där har vi sett väldigt få
            förbättringar i det svenska samhället.
          </note>
          <note>
            Fadime talade om invandrarorganisationerna och vad de skulle
            ha kunnat göra för att konflikter inte skulle uppstå. Men invandrarorganisationerna
            är i dag precis som de var för några år sedan mycket marginaliserade
            organisationer som har få resurser och få möjligheter att ta initiativ
            att ställa upp för människorna för att etablera kontinuerliga
            kanaler för kommunikation och dialog.
          </note>
          <note>
            Det har funnits andra tragiska händelser under den senaste tiden
            som också har understrukit denna brist på kommunikation och som
            illustrerar avstånden som finns mitt i samhället. En sådan händelse
            var hela diskussionen som ägde rum kring kvinnostympning, könsstympning.
            På vilket sätt kan vi komma åt det här om läkare och andra akademiker
            från dessa grupper inte får inträde i sitt yrke i Sverige? Också
            på detta område har väldigt lite hänt. Jag tror att vi en gång
            för alla måste börja agera för att människor ska få vara aktiva,
            ska få ta initiativ och ska få förverkliga sina egna drömmar och
            planer. Det kan de inte i dag på grund av ett oerhört centraliserat
            samhälle som hierarkiskt uppifrån dikterar alla lösningar. Då
            blir lösningarna bara vackra ord på papper eller här i plenisalen.
          </note>
          <note type="speaker">
            Anf. 113 ANNA KINBERG (m):
          </note>
          <note>
            Fru talman! Kära åhörare! Debatten i dag har fått en oerhört
            tragisk och aktuell inramning, som de flesta redan har refererat
            till. Jag tänker naturligtvis på mordet i Uppsala. Fadime har
            nu blivit en martyr och nästan ett slagträ i debatten om integration.
            Hon fick ju uppleva den yttersta konsekvensen av när integrationen
            inte lyckats. Vi kan säkert vara helt överens om att det är oacceptabelt,
            tragiskt och nästan sjukt att en far hellre dödar sin dotter än
            låter henne leva som hon vill vid 26 års ålder. Det går nästan
            inta att förstå om man själv är väl integrerad i samhället.
          </note>
          <note>
            Men det bottnar med största sannolikhet i en djup känsla av att
            inte vara välkommen i samhället, en känsla av vanmakt inför ett
            samhälle där man inte får vara med. Det utanförskap som kan göra
            en man så desperat måste brytas, och där spelar det roll vilken
            politik som bedrivs.
          </note>
          <note>
            Integration är att komma in i samhället. Den som inte gör det
            känner sig mindre värd och kanske t.o.m.
          </note>
          <note>
            sviken. Det är i den situationen som hat och desperation och
            kanske t.o.m. kriminalitet kan gro. Dessa problem är större i
            de områden där integrationen har fungerat allra sämst. Det är
            också där som slutna kulturer kan förbli slutna, eftersom resten
            av samhället är för långt bort och anses bry sig för lite.
          </note>
          <note>
            Den kritik som har kommit mot politikerna mot bakgrund av det
            som har hänt är på många sätt berättigad. T.o.m. Mona Sahlin själv
            har sagt att integrationspolitiken har misslyckats om något sådant
            här kan hända. Då är frågan vad vi ska göra åt det. Mona
          </note>
          <note>
            Sahlin talar ofta om att invandrarna står längst ned på stegen.
            Och jag tycker att vi måste göra det mycket lättare att klättra
            upp på den.
          </note>
          <note>
            Ju fler som kan få ett riktigt jobb i ett företag med flera kulturer,
            desto fler kan då diskutera kulturkrockar på kafferasten, desto
            fler lär sig språket ordentligt, desto fler möter andra religioner
            och synsätt att förhålla sig till, desto fler får daglig kontakt
            med de normer och värderingar som gäller hos andra familjer med
            annan bakgrund än den egna och desto färre känner sig, tror jag,
            så utanför och så desperata att de blir brottsliga.
          </note>
          <note>
            Det är därför som det är så himla viktigt att arbetsmarknaden
            släpper in dem som vill in i stället för att sända signaler om
            motsatsen - som görs i dag.
          </note>
          <note>
            Och det är därför som det är så farligt att Sverige är ett av
            de sämsta västländerna på att släppa in invandrare på arbetsmarknaden.
          </note>
          <note>
            Den som bor i Sverige och som har utrikes födda föräldrar möter
            en större arbetslöshet än den som är född här. Om man både är
            ung och har invandrarbakgrund är det ännu svårare. Ju mindre etablerad
            man är, desto större är risken att man blir av med jobbet när
            konjunkturen vänder - om man nu har lyckats skaffa något.
          </note>
          <note>
            Den politiken är den värsta diskrimineringen, och det kan man
            inte ändra på bara genom att skicka mer pengar till diskrimineringsombudsmän
            eller så, utan det kan man bara ändra på genom att förändra arbetsmarknaden.
          </note>
          <note>
            Statsrådet Mona Sahlin är mycket bra på att prata om integration.
            Hon är kanske den bästa svenska politikern över huvud taget på
            att säga att hon har förståelse, att det här är ett problem och
            att hon är förtvivlad över det tragiska som hänt. Det räcker dock
            inte med prat. Det räcker inte ens att vara förtvivlad eller att
            skicka mer pengar till olika åtgärder eller till ombudsmän eller
            myndigheter, utan nu måste politiken göra något. Politiken måste
            agera för att få bort hinder för integration på arbetsmarknaden
            och i samhället i övrigt.
          </note>
          <note>
            Jag hade velat fråga vad regeringen ska göra åt detta, när man
            ska börja göra något och när statsrådet
          </note>
          <note>
            Sahlin ska sluta prata och i stället börja agera för att invandrare
            släpps in på riktiga svenska jobb. Uppenbarligen lär jag inte
            få svar i dag heller, vilket tyvärr inte förvånar mig.
          </note>
          <note>
            Anf. 114 ULLA-BRITT HAG-
          </note>
          <note type="speaker">
            STRÖM (kd):
          </note>
          <note>
            Fru talman! Lägesbeskrivningar avseende våld och mobbning i skolan,
            ungdomsvåld och integration har i dag framställts i flera olika
            versioner i denna kammare. En gemensam målsättning för alla partier
            är att så här kan det inte fortsätta. Vi måste med gemensamma
            krafter göra något åt detta.
          </note>
          <note>
            Med min erfarenhet av 30 år på skolgolvet som lärare har jag
            svårt att avstå från att säga något i denna debatt. Samhället
            har utvecklats i perioder där den mest tragiska utvecklingen varit
            den tid då föräldrarna omyndigförklarats för fostransansvaret.
            Så kom
          </note>
          <note>
            Britt Mogård med Skolan skall fostra följd av den tid då skolsystemet
            brakade samman på grund av en orimlig arbetsbelastning.
          </note>
          <note>
            I dag är mottot: Fostra dig själv! En gemensam värdegrund saknas.
            Den minister som ofta vågade ta orden om en gemensam värdegrund
            i sin mun fick sluta.
          </note>
          <note>
            Jag skulle vilja börja med ordspråket om att alla goda ting är
            tre och peka på vikten av ledarskap, föräldraskap och kamratskap.
            Vi måste koncentrera oss på dessa roller när det gäller att försöka
            stadga upp förutsättningarna för våra ungdomar. Vi måste ge dem
            framtidstro och tillit. Det är inte lätt när det i dagarna har
            presenterats att ungdomsarbetslösheten ligger på 8,3 %. Och det
            är inte lätt när de ungdomar som började sin gymnasieutbildning
            år 1995 endast till 78 % lyckats fullfölja sin gymnasieutbildning
            inom fyra år och det individuella programmet blivit det näst största
            gymnasieprogrammet.
          </note>
          <note>
            Enligt en nyligen genomförd undersökning har endast 4 % av dem
            som anställts under tiden från januari 1999 till mitten av augusti
            2000 lägre utbildning än gymnasieskola - så hur ge våra ungdomar
            framtidstro och tillit till att vara behövda i ett samhälle i
            utveckling? Ja, det behövs regeringsskifte för att lösa det.
          </note>
          <note>
            Fru talman! För att komma till rätta med mobbning, våld och segregation
            är det viktigaste som ett samhälle kan göra att ge individen ett
            språk - ett språk att förstå, ett språk att kommunicera med, ett
            språk för att kunna finna empati, ett språk för att ge självförtroende
            och ett språk som innehåller levnadsregler och normer. Vi måste
            ge ett språk som leder till gemenskap.
          </note>
          <note>
            Den fruktansvärda händelsen med Fadime är ett bevis på utanförskap
            i ett samhälle som har till uppgift att omfatta alla i en gemenskap
            byggd på demokrati. Den värdegrund som den då borgerliga regeringen
            fick in och som den vägde skolans värdegrund på måste omfatta
            hela samhället. "Den etik som förvaltats av kristen tradition
            och västerländsk humanism" är en hållbar grund för att motverka
            mobbning, främlingsfientlighet och rasism.
          </note>
          <note>
            Fru talman! Jag vet inte hur många parlamentariska utredningar,
            enmansutredningar, kommittéer osv.
          </note>
          <note>
            som tillsatts under denna mandatperiod - det är ett stort antal.
            Ropet på forskning inom olika ämnesområden och vetenskaper ökar.
          </note>
          <note>
            Vad skulle sägas om att tillsätta en kommitté som funderade över
            hur de tio buden i Bibeln skulle kunna omsättas i moderna levnadsregler
            för att skapa en norm för livsvisdom och stöd för våra ungdomar
            i modern tid? Jag kan exemplifiera hur direktiven skulle kunna
            se ut:
          </note>
          <note>
            1 Synliggör goda föredömen - höj lärares status och högprioritera
            lärarutbildningen!
          </note>
          <note>
            2 Demokratiregel nummer 1 - ett förtroende kamrater emellan får
            aldrig missbrukas!
          </note>
          <note>
            3 Stressa ned - skapa antistressprogram för skola, arbetsliv
            osv.!
          </note>
          <note>
            4 Leve familjen - bekämpa antifamiljepropaganda à la Schyman!
          </note>
          <note>
            5 Sätt människovärdet högst av allt - flytta bort mobbare, män
            som slår kvinnor osv.!
          </note>
          <note>
            6 Döm våldtäkter snabbt och hårt - se kränkning som ett svårt
            brott!
          </note>
          <note>
            7 Visa största respekt för den enskilde - stjäl varken tid eller
            pengar!
          </note>
          <note>
            8 Se pluset hos varje människa - skvaller och pajkastning måste
            bekämpas!
          </note>
          <note>
            9 Bota den största folkhälsosjukdomen - den svenska avundsjukan!
          </note>
          <note>
            10 Skapa livskvalitet - solidaritet före lyxmentalitet!
          </note>
          <note>
            Dessa direktiv omramas av den gyllene regeln och kärleksbudet.
            Samtidigt som jag ser det positiva hos varje människa är jag rädd
            om mig själv - att själv må väl är grunden för hela folkhälsoperspektivet.
          </note>
          <note>
            Fru talman! Om vi kunde skapa en gemensam värdegrund där alla
            kan hjälpas åt med att påtala orättvisor och att stödja dem som
            far illa i samhället vore det ett bra sätt.
          </note>
          <note>
            Anf. 115 STEN ANDERSSON (-):
          </note>
          <note>
            Fru talman! Trots allt tal om en under åren lyckad politik där
            politiker och medier, tyvärr, dolt sanningen har integrationspolitiken
            bevisligen havererat. Jag vill betona att inget parti i Sveriges
            riksdag är oskyldigt till det här haveriet.
          </note>
          <note>
            Jag och många med mig utanför plenisalen anser att orsaken till
            haveriet till stor del är Sveriges jämfört med övriga industrivärldens
            antalsmässigt unika asylpolitik, trots avsaknad av både erfarenhet
            och kompetens.
          </note>
          <note>
            Det finns skäl att ställa frågan: Hur kommer det sig att svenska
            politiker tror sig ha bättre förutsättningar att klara integrationsproblemen
            än kolleger utomlands? Jag tycker att den svenska uppfattningen
            lite grann vittnar om elitism.
          </note>
          <note>
            Fru talman! Segregationen ökar - den minskar inte. Runt och i
            våra större städer finns sedan länge områden där få svenskar bor.
            Arbetslösheten där är hög och skolundervisningen dålig, eller
            usel. Brottsligheten är jämförelsevis mycket hög. Detta är ingen
            lyckad politik.
          </note>
          <note>
            Vad ska man då göra? Ja, jag tycker att Sverige antalsmässigt
            borde EU-anpassa sin asylpolitik. Man borde ställa krav på dem
            som fått asyl i Sverige.
          </note>
          <note>
            För att visa att jag inte är ensam om mina tankar kan jag berätta
            att jag häromdagen läste i en engelsk tidning att regeringen Blair
            i Storbritannien har lagt fram förslag när det gäller kraven för
            att få brittiskt medborgarskap. Man ska lära sig engelska så att
            man kan kommunicera på ett begripligt sätt. Man ska lära sig om
            Storbritanniens kultur, historia, traditioner och samhällsuppbyggnad.
            Det är alltså Blairs recept för att man ska bli accepterad som
            medborgare i Storbritannien. Jag delar helt den uppfattningen.
          </note>
          <note>
            Fru talman! Till sist har jag också ett eget förslag.
          </note>
          <note>
            Den som söker asyl i Sverige och får skydd här borde, när asylansökan
            har beviljats, acceptera att under viss tid och under vissa förhållanden
            bli placerad i den kommun som Migrationsverket anser vara lämplig.
            I dag är det mer regel än undantag att man struntar i kommunplaceringen
            och bosätter sig i Stockholm, Göteborg eller Malmö där det finns
            bristande resurser. Jag kan förstå att man gör det, eftersom man
            vill träffa sina likar, och då har man lättare att fungera. Men
            långsiktigt är det fördärvligt.
          </note>
          <note>
            Om en flykting som har fått asyl inte har fått något jobb ska
            han eller hon acceptera att under viss tid bli placerad i den
            kommun som Migrationsverket har beslutat om. Är det så att man
            får ett jobb i Malmö, i
          </note>
          <note>
            Stockholm eller i Göteborg ska man givetvis få flytta dit. Men
            under en viss tid, innan man har fått ett jobb, är det bättre
            att man utbildar sig i svenska och till ett yrke så att man senare
            kan konkurrera på den svenska arbetsmarknaden. I dag är det alltför
            många som har fått asyl som har bott i Sverige i många år och
            som fortfarande inte fungerar i det svenska samhället.
          </note>
          <note>
            Förutsättningarna kan vara lite olika, men man borde kunna begära
            att de som har fått asyl i Sverige ska göra så gott de kan för
            att flyta in i det svenska samhället. Jag menar givetvis inte
            att man ska avsäga sig sin religion, men man måste acceptera de
            regler och seder som gäller i stort i Sverige. Först då kan vi
            tala om en lyckad integrationspolitik. I dag säger vi det i ord,
            men utanför detta hus kan vi se att politiken i klartext har havererat.
          </note>
          <note type="speaker">
            Anf. 116 ANNA KINBERG (m) replik:
          </note>
          <note>
            Fru talman! Jag har en kort fråga. Om de medborgarskapskrav som
            Sten Andersson talar sig så varm för skulle införas i Sverige,
            vad skulle då hända med dem som är svenska medborgare i dag, men
            som inte uppfyller Sten Anderssons krav? Vart skulle de i så fall
            ta vägen, om de inte får vara svenska medborgare?
          </note>
          <note>
            Anf. 117 STEN ANDERSSON (-) replik:
          </note>
          <note>
            Fru talman! Jag och Anna Kinberg har tidigare tillhört samma
            parti, och jag är fortfarande motståndare till retroaktiv lagstiftning.
            Den politik som förs i dag i USA och som nu är på förslag i Storbritannien
            ska gälla från den dag då förslaget blir beslutat i riksdagen.
            Alltså: Ingen retroaktiv lagstiftning!
          </note>
          <note type="speaker">
            Anf. 118 ANNA KINBERG (m) replik:
          </note>
          <note>
            Fru talman! Det skulle alltså innebära att man har olika medborgerliga
            rättigheter beroende på födelseland, om jag förstod det hela rätt.
          </note>
          <note>
            Anf. 119 STEN ANDERSSON (-) replik:
          </note>
          <note>
            Fru talman! Det får den konsekvensen, precis som i andra länder
            i Europa. Varför skulle Sverige vara unikt? Eller har vi andra
            förutsättningar än övriga länder för att lösa våra problem som
            Anna Kinberg kan upplysa mig och kammaren om?
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 17 januari.
          </note>
          <note>
            3 § Anmälan om förändring i regeringens sammansättning
          </note>
          <note>
            Från statsminister Göran Persson hade följande skrivelse inkommit:
          </note>
          <note>
            Till riksdagens talman
          </note>
          <note>
            Förändring i regeringens sammansättning
          </note>
          <note>
            Jag har utsett Lena Sommerstad att vara statsråd fr.o.m. den
            31 januari 2002.
          </note>
          <note>
            Stockholm den 21 januari 2002
          </note>
          <note>
            Göran Persson
          </note>
          <note>
            Skrivelsen lades till handlingarna.
          </note>
          <note>
            4 § Meddelande om information från regeringen
          </note>
          <note>
            Andre vice talmannen meddelade att torsdagen den 24 januari kl.
            15.00 skulle statsrådet Jan O Karlsson lämna information om sitt
            besök i Afghanistan.
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2001/02:86 till justitieutskottet
          </note>
          <note>
            2001/02:91 till socialutskottet
          </note>
          <note>
            Motioner
          </note>
          <note>
            2001/02:So12-So16 till socialutskottet
          </note>
          <note>
            2001/02:MJ9-MJ16 till miljö- och jordbruksutskottet
          </note>
          <note>
            2001/02:K30-K44 till konstitutionsutskottet
          </note>
          <note>
            2001/02:MJ17-MJ24 till miljö- och jordbruksutskottet
          </note>
          <note>
            2001/02:K45 och K46 till konstitutionsutskottet
          </note>
          <note>
            2001/02:Ju6 till justitieutskottet
          </note>
          <note>
            2001/02:K47-K57 till konstitutionsutskottet
          </note>
          <note>
            2001/02:Kr3-Kr7 till kulturutskottet
          </note>
          <note>
            2001/02:Sf16-Sf19 till socialförsäkringsutskottet
          </note>
          <note>
            2001/02:L11-L14 till lagutskottet
          </note>
          <note>
            2001/02:Sk35 till skatteutskottet
          </note>
          <note>
            6 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2001/02:51 Bättre tandvårdsstöd för äldre m.m.
          </note>
          <note>
            2001/02:78 Europa-Medelhavsavtalet mellan Europeiska gemenskaperna
            och deras medlemsstater och Egypten
          </note>
          <note>
            2001/02:79 Sveriges tillträde till Stockholmskonventionen om
            långlivade organiska föroreningar
          </note>
          <note>
            2001/02:80 Demokrati för det nya seklet
          </note>
          <note>
            2001/02:82 Ändrade regler om annonser i TV-
          </note>
          <note>
            sändningar
          </note>
          <note>
            2001/02:85 Utgivning av elektroniska pengar
          </note>
          <note>
            2001/02:89 Behandling av ofrivillig barnlöshet
          </note>
          <note>
            7 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 23 januari
          </note>
          <note>
            2001/02:193 av Ingegerd Saarinen (mp) till näringsminister Björn
            Rosengren
          </note>
          <note>
            Vindkraftens framtid
          </note>
          <note>
            2001/02:194 av Jan-Evert Rådhström (m) till statsrådet Ulrica
            Messing
          </note>
          <note>
            Strandskydd och regional utveckling
          </note>
          <note>
            2001/02:195 av Tomas Högström (m) till statsminister Göran Persson
          </note>
          <note>
            Skolans långsiktiga finansiering
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 29 januari.
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 23 januari
          </note>
          <note>
            2001/02:570 av Rosita Runegrund (kd) till socialminister Lars
            Engqvist
          </note>
          <note>
            Kostnader för sjukvård och läkemedel
          </note>
          <note>
            2001/02:571 av Göran Lindblad (m) till statsrådet
          </note>
          <note>
            Jan O Karlsson
          </note>
          <note>
            Proposition om instans- och processordning
          </note>
          <note>
            2001/02:572 av Sten Tolgfors (m) till näringsminister
          </note>
          <note>
            Björn Rosengren
          </note>
          <note>
            Flykten av akademiker
          </note>
          <note>
            2001/02:573 av Sten Tolgfors (m) till utbildningsminister Thomas
            Östros
          </note>
          <note>
            Utflyttningen av akademiker
          </note>
          <note>
            2001/02:574 av Sten Tolgfors (m) till finansminister
          </note>
          <note>
            Bosse Ringholm
          </note>
          <note>
            Utbildningspremier
          </note>
          <note>
            2001/02:575 av Maggi Mikaelsson (v) till miljöminister Kjell
            Larsson
          </note>
          <note>
            Ersättning för skada orsakad av björn
          </note>
          <note>
            2001/02:576 av Yvonne Ångström (fp) till miljöminister Kjell
            Larsson
          </note>
          <note>
            Botniabanan
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 29 januari.
          </note>
          <note>
            9 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 23 januari
          </note>
          <note>
            2001/02:433 av Göte Jonsson (m) till justitieminister
          </note>
          <note>
            Thomas Bodström
          </note>
          <note>
            Våld mot polismän
          </note>
          <note>
            2001/02:434 av Birgitta Carlsson (c) till justitieminister Thomas
            Bodström
          </note>
          <note>
            Ekobrottsmyndighetens organisation
          </note>
          <note>
            2001/02:449 av Göran Lindblad (m) till justitieminister Thomas
            Bodström
          </note>
          <note>
            Omhändertagande av berusade
          </note>
          <note>
            2001/02:458 av Maud Ekendahl (m) till justitieminister Thomas
            Bodström
          </note>
          <note>
            Samlokalisering av myndigheter
          </note>
          <note>
            2001/02:477 av Rolf Gunnarsson (m) till justitieminister Thomas
            Bodström
          </note>
          <note>
            En ny kriminalvårdsanstalt i Dalarna
          </note>
          <note>
            2001/02:484 av Anita Sidén (m) till justitieminister
          </note>
          <note>
            Thomas Bodström
          </note>
          <note>
            Flygande inspektioner
          </note>
          <note>
            2001/02:493 av Yvonne Ångström (fp) till justitieminister Thomas
            Bodström
          </note>
          <note>
            Lycksele tingsrätt
          </note>
          <note>
            2001/02:496 av Gunnel Wallin (c) till justitieminister
          </note>
          <note>
            Thomas Bodström
          </note>
          <note>
            Propositionen angående buggning
          </note>
          <note>
            2001/02:497 av Gunnar Axén (m) till justitieminister
          </note>
          <note>
            Thomas Bodström
          </note>
          <note>
            Införlivandet av rådets direktiv 98/71/EG
          </note>
          <note>
            2001/02:498 av Anita Sidén (m) till justitieminister
          </note>
          <note>
            Thomas Bodström
          </note>
          <note>
            Väntetider i häkte
          </note>
          <note>
            2001/02:499 av Helena Bargholtz (fp) till justitieminister Thomas
            Bodström
          </note>
          <note>
            Jämkad bodelning
          </note>
          <note>
            2001/02:514 av Göran Lindblad (m) till justitieminister Thomas
            Bodström
          </note>
          <note>
            Avvisning av asylsökande
          </note>
          <note>
            2001/02:517 av Magnus Jacobsson (kd) till statsrådet
          </note>
          <note>
            Britta Lejon
          </note>
          <note>
            Ljungskile
          </note>
          <note>
            2001/02:520 av Per-Samuel Nisser (m) till finansminister Bosse
            Ringholm
          </note>
          <note>
            Momssatser inom turismen
          </note>
          <note>
            2001/02:522 av Inger Strömbom (kd) till miljöminister Kjell Larsson
          </note>
          <note>
            Slammet och kretsloppet
          </note>
          <note>
            2001/02:523 av Rosita Runegrund (kd) till statsminister Göran
            Persson
          </note>
          <note>
            Myndigheters styrelser
          </note>
          <note>
            2001/02:524 av Rolf Gunnarsson (m) till utbildningsminister Thomas
            Östros
          </note>
          <note>
            Möjligheter att läsa upp betyg
          </note>
          <note>
            2001/02:525 av Karin Jeppsson (s) till statsrådet
          </note>
          <note>
            Britta Lejon
          </note>
          <note>
            Unga skuldsatta
          </note>
          <note>
            2001/02:526 av Eva Flyborg (fp) till justitieminister
          </note>
          <note>
            Thomas Bodström
          </note>
          <note>
            EU-toppmötet i Göteborg
          </note>
          <note>
            2001/02:529 av Helena Zakariasén (s) till statsrådet
          </note>
          <note>
            Ingela Thalén
          </note>
          <note>
            Funktionshindrade och förtidspension
          </note>
          <note>
            2001/02:530 av Ingemar Vänerlöv (kd) till statsminister Göran
            Persson
          </note>
          <note>
            Polisen i Västra Götaland
          </note>
          <note>
            2001/02:532 av Cecilia Magnusson (m) till justitieminister Thomas
            Bodström
          </note>
          <note>
            EU-toppmötet i Göteborg
          </note>
          <note>
            2001/02:533 av Johan Pehrson (fp) till justitieminister Thomas
            Bodström
          </note>
          <note>
            En demokratisk rättsstat
          </note>
          <note>
            2001/02:536 av Anna Åkerhielm (m) till finansminister Bosse Ringholm
          </note>
          <note>
            NOU:s organisation
          </note>
          <note>
            2001/02:537 av Birgitta Ahlqvist (s) till utbildningsminister
            Thomas Östros
          </note>
          <note>
            Kunskap om elöverkänslighet
          </note>
          <note>
            2001/02:538 av Charlotta L Bjälkebring (v) till kulturminister
            Marita Ulvskog
          </note>
          <note>
            Dokumentation av den folkliga dansen
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 29 januari.
          </note>
          <note>
            10 § Kammaren åtskildes kl. 15.56.
          </note>
          <note>
            Förhandlingarna leddes av talmannen från sammanträdets början
            t.o.m. 1 §
          </note>
          <note>
            anf. 56 (delvis), av tredje vice talmannen därefter t.o.m. anf.
            105 (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
