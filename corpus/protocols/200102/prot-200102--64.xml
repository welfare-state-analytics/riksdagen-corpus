<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--64</head>
          <docDate when="2002-02-06">2002-02-06</docDate>
        </div>
      </front>
      <body>
        <div>
          <note>
            17.00 - 17.26
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 31 januari.
          </note>
          <note>
            2 § Meddelande om aktuell debatt
          </note>
          <note>
            Talmannen meddelade att på begäran av Moderata samlingspartiets
            riksdagsgrupp skulle en aktuell debatt om kvaliteten på undervisningen
            i grundskolan äga rum torsdagen den 14 februari kl. 12.00.
          </note>
          <note>
            Från regeringen skulle utbildningsminister Thomas Östros delta.
          </note>
          <note>
            Den inkomna skrivelsen hade följande lydelse:
          </note>
          <note>
            Till Talmannen
          </note>
          <note>
            Skolverket redovisar i dag betygsstatistiken för år
          </note>
          <note>
            2001. Av denna framgår att resultaten i grundskolan fortsätter
            att försämras. Ännu fler elever än tidigare når inte upp till
            skolans mål. Alltfler elever saknar behörighet för studier i gymnasieskolan.
          </note>
          <note>
            Den utveckling mot allt sämre resultat i grundskolan som nu pågår
            är både allvarlig och oacceptabel. Den äventyrar många ungas framtid
            och urholkar gradvis hela Sveriges förmåga att utvecklas till
            en kunskapsnation av rang.
          </note>
          <note>
            Riksdagen har vid flera tillfällen de senaste åren diskuterat
            skolans problem, men utan att regeringen förmått presentera förslag
            som kunnat bryta den negativa utvecklingen. Mot bakgrund av de
            uppgifter som nu redovisats är det nödvändigt att ånyo begära
            att riksdagen engageras för att åstadkomma en angelägen kursändring.
          </note>
          <note>
            Mot denna bakgrund begär moderaternas riksdagsgrupp att en aktuell
            debatt avhålls med anledning av grundskolans allt större svårigheter
            att klara sina mest aktuella uppgifter.
          </note>
          <note>
            Stockholm den 28 januari 2002
          </note>
          <note>
            Per Unckel
          </note>
          <note>
            Gruppledare
          </note>
          <note>
            3 § Meddelande om information från regeringen
          </note>
          <note>
            Talmannen meddelade att torsdagen den 14 mars kl. 15.00 skulle
            försvarsminister Björn von Sydow lämna information om avveckling
            av övertalig försvarsmateriel.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2001/02:Sf21 till socialförsäkringsutskottet
          </note>
          <note>
            2001/02:So24 till socialutskottet
          </note>
          <note>
            5 § Valfrågor
          </note>
          <note>
            Föredrogs konstitutionsutskottets betänkande 2001/02:KU8
          </note>
          <note>
            Valfrågor (prop. 2001/02:53).
          </note>
          <note type="speaker">
            Anf. 1 NILS FREDRIK AURELIUS (m):
          </note>
          <note>
            Fru talman! Detta betänkande om valfrågor utgår huvudsakligen
            från regeringens proposition Ändringar i vallagen och motioner
            väckta i anledning av denna. De flesta förslagen till förändringar
            är av teknisk karaktär och är ganska okontroversiella. Det finns
            dock ett par undantag med några frågor som är mer intressanta
            och som jag strax ska återkomma till.
          </note>
          <note>
            Dessutom återfinner vi ett antal gamla bekanta förslag från allmänna
            motionstiden i betänkandet.
          </note>
          <note>
            Det mest påtagliga och glädjande är att utskottet utifrån tre
            borgerliga motioner har kunnat enas om att föreslå en generell
            rätt att brevrösta för utlandssvenskar, och det ska kunna ske
            redan fr.o.m. höstens val.
          </note>
          <note>
            Tidigare var det endast svenskar som befann sig i
          </note>
          <note>
            Tyskland och Schweiz som hade den möjligheten eftersom det inte
            var möjligt att genomföra röstning på konsulat och beskickningar
            i dessa länder.
          </note>
          <note>
            Valtekniska utredningen föreslog att rätten att brevrösta borde
            göras generell för svenskar i utlandet, men regeringen anför i
            propositionen en mängd betänkligheter och vill därför "i princip
            inte ställa sig bakom en utvidgning av möjligheterna att brevrösta
            till länder där ordinär röstning är möjlig". Regeringen menar
            att tillförlitligheten kan ifrågasättas när det gäller brevröstningen
            eftersom många brevröster underkänns, och valhemligheten kan dessutom
            inte garanteras. Så långt propositionen.
          </note>
          <note>
            Det kan visserligen hävdas att det är mindre säkert att rösta
            per brev än på de flesta andra sätt. Uttrycket att något "kommer
            som ett brev på posten" är måhända mindre användbart i dag än
            tidigare. Men efter att ha vägt samman pro et contra har ändå
            utskottet kommit till den rimliga slutsatsen att den ökade möjligheten
            att delta i valet för svenskar som befinner sig i utlandet väger
            tyngst. Möjligheten att rösta på ambassader och konsulat kommer
            att finnas kvar i samma utsträckning som i dag.
          </note>
          <note>
            Antalet röstberättigade utlandssvenskar uppgår till ca 90 000.
            Om detta förslag vinner kammarens bifall, vilket det finns goda
            förutsättningar för, har riksdagen verkligen gjort något konkret
            för att möjliggöra ett större valdeltagande och inte bara pratat
            om att det är önskvärt att flera röstar.
          </note>
          <note>
            Däremot har majoriteten i utskottet inte vågat gå längre och
            pröva röstning via Internet för utlandssvenskar. Också i detta
            fall finns det förstås kontrollproblem, och den som vill hitta
            invändningar kan alltid hänvisa till dessa som en ursäkt för att
            ingenting göra. Å andra sidan är ju inte heller pappersröstning
            alldeles utan problem, som vi har sett ibland här hemma och i
            ännu högre grad i en del andra länder.
          </note>
          <note>
            Vill man förändra något är det oftast lämpligast att börja i
            begränsad skala, göra ett försök och sedan utvärdera försöket.
            Den metoden har tillämpats tidigare när det gäller valfrågor,
            t.ex. beträffande personvalsinslaget. Redan Demokratiutredningen
            föreslog -
          </note>
          <note>
            för övrigt enhälligt - att försök med Internetröstning borde
            prövas - förslagsvis i någon kommun. Det minsta man borde göra
            i denna fråga vore, tycker jag, att bereda frågan med tydlig inriktning
            mot valet
          </note>
          <note>
            2006. Men regeringen och utskottsmajoriteten säger bara i allmänna
            ordalag att det finns ett antal problem som först måste lösas.
          </note>
          <note>
            Utskottet avstyrker en motion om regler som förbjuder en kandidat
            att ställa upp i flera valkretsar.
          </note>
          <note>
            Invändningen är framför allt att det är ett stort och kanske
            grundlagsstridigt steg att föreskriva för partierna hur de får
            nominera kandidater. Den metod som
          </note>
          <note>
            Rådet för utvärdering av 1998 års val föreslog - att stifta en
            normativ lag med innebörden att en kandidat inte bör ställa upp
            i mer än en valkrets - är inte heller en bra lösning. Lagar bör
            inte se ut så. Själv menar jag att frågan snarare är moralisk
            än konstitutionell.
          </note>
          <note>
            Är det etiskt försvarbart att påskina för väljarna att en känd
            person kan komma in i riksdagen i mer än en upplaga? Helt klart
            är, som det också antyds i betänkandet, att detta att en person
            kandiderar på första plats i flera valkretsar gör utslaget oberäkneligt,
            förvirrar väljarna och saboterar personvalet. Att föreslå nya
            regler för den s.k. dubbelvalsavvecklingen eliminerar inte detta
            grundläggande moraliska problem.
          </note>
          <note>
            Låt mig slutligen säga något om spärreglerna för personvalet.
            Det är en fråga som vi har diskuterat tidigare. Jag fattar mig
            här ganska kort eftersom jag tror mig veta att åtminstone en senare
            talare kommer att vara desto utförligare. Nu är det för sent att
            ändra inför valet i höst, men därefter är det rimligt att spärreglerna,
            som måste betecknas som tämligen godtyckliga och principiellt
            diskutabla, helt tas bort och att personvalet får fullt genomslag
            - som Moderaterna, Centerpartiet och Folkpartiet hävdar i en av
            reservationerna.
          </note>
          <note>
            Fru talman! Jag yrkar bifall till reservation 3.
          </note>
          <note type="speaker">
            Anf. 2 INGVAR SVENSSON (kd):
          </note>
          <note>
            Fru talman! Vallagen är ett av de områden som brukar betraktas
            på ett speciellt sätt, liksom grundlagsförändringar, i och med
            att det bör finnas breda parlamentariska majoriteter för förändringar.
            I ett sådant här betänkande är reservationerna närmast av den
            typen att de pekar på problem som bör lösas i framtiden.
          </note>
          <note>
            Fru talman! Det är intressant att notera att opposition mot regeringens
            förslag faktiskt kan leda till något - inte bara på lång sikt,
            vilket händer nu och då, utan även omedelbart. De ca 90 000 röstberättigade
            utlandssvenskarna kan i dag skatta sig lyckliga över att Kristdemokraterna,
            Moderaterna och Folkpartiet har varit observanta på möjligheterna
            till s.k.
          </note>
          <note>
            brevröstning. I dag kommer nämligen en förhoppningsvis enig riksdag
            att bifalla en sådan generell röstningsrätt för utlandssvenskar.
          </note>
          <note>
            Fru talman! De svårigheter som kan föreligga för väljare som
            befinner sig i Schweiz och Tyskland - de har ju redan i dag brevröstningsmöjlighet
            - att ta sig till en utlandsmyndighet för att rösta är inte större
            där än de svårigheter som väljare har vilka befinner sig i en
            rad andra länder. Snarare är i många fall förhållandet det motsatta.
            Den centrala valmyndigheten och
          </note>
          <note>
            Utrikesdepartementet får i samband med varje val ta emot kritik
            från svenska medborgare som vill vara med i valet men som av praktiska
            skäl inte kan rösta eftersom de befinner sig alltför långt ifrån
            något röstmottagningsställe. Även vi ledamöter får i synnerhet
            efter val ta emot den typen av kritik.
          </note>
          <note>
            Som exempel kan nämnas att i USA och Australien är avstånden
            så stora att det krävs flygtransport för att ta sig till en vallokal.
            I det inre av Ryssland och i de republiker som bildades efter
            Sovjetunionens upplösning finns inga röstmottagningsställen alls.
          </note>
          <note>
            Även svenskar på Svalbard och i de nordligaste delarna av Norge
            har framfört kritik.
          </note>
          <note>
            Vad som i praktiken står till buds för att på ett verkningsfullt
            sätt underlätta för de svenskar som vistas utomlands att kunna
            delta i valen är att utvidga brevröstningen till att omfatta all
            utlandsröstning.
          </note>
          <note>
            Mot en sådan utvidgning talar en rad praktiska problem och invändningar.
          </note>
          <note>
            Man kan inte garantera valhemligheten i alla lägen. Det är också
            mindre tillförlitligt och säkert. Erfarenhetsmässigt underkänns
            en förhållandevis stor andel av dessa röster på grund av felaktig
            bevittning etc. Man får också räkna med att försändelser kan komma
            bort i postgången.
          </note>
          <note>
            Trots sådana problem är det betydelsefullt att nu genomföra en
            generell rätt till brevröstning för utlandssvenskar. I väldigt
            många fall kan det vara bättre att göra någonting än ingenting
            alls. Så är det i detta fall.
          </note>
          <note>
            Fru talman! Regeringen har i propositionen avvisat förslaget
            av byråkratiska skäl. De skälen är inte hållbara ur ett rättviseperspektiv.
            Det är bra att utskottet i dess helhet har insett detta och nu
            lagt fram förslag till en sådan generell rätt redan i 2002 års
            val.
          </note>
          <note>
            Demokratin och utlandssvenskarna är att gratulera.
          </note>
          <note>
            Fru talman! Vi kristdemokrater hade dessutom velat att försök
            skulle ha gjorts med röstning via
          </note>
          <note>
            Internet för utlandssvenskar. Det hade varit ett bra tillfälle
            att försöka hitta tekniker som kan användas i framtiden. Dessvärre
            var utskottet på den punkten inte tillräckligt framåtsyftande.
          </note>
          <note>
            Fru talman! I en motion från allmänna motionstiden hade vi ett
            antal yrkanden som avsåg 2002 års val. En del av dessa förslag
            är av den karaktären att det är för sent att genomföra dem till
            årets val. Vi har därför avstått från reservationer på de punkterna.
            Vi återkommer till frågorna om personvalsspärrar, dubbelvalsavveckling
            och utjämningsmandat i valkretsindelade kommuner kommande riksmöten.
          </note>
          <note>
            Låt mig emellertid säga några ord om dubbelvalsavvecklingen,
            eftersom kunskapen på området inte verkar helt vattentät. Problemen
            uppstår när det sker dubbelvalsavveckling i valkretsar där det
            finns mer än en valsedel.
          </note>
          <note>
            Enligt gällande vallag tillgår dubbelvalsavvecklingen så, att
            en kandidat som blivit vald i flera valkretsar betraktas som vald
            i alla valkretsarna. Vederbörandes ersättare utses utifrån listordning
            i alla kretsarna. När dubbelvalsavvecklingen sker och kandidaten
            är avförd från en valkrets är det ändå hans eller hennes ersättare
            som erhåller mandatet.
          </note>
          <note>
            Slutsatsen är att en sådan kandidats personröster i praktiken
            överförs på en ersättare enligt listordningen, trots att denna
            kanske inte erhållit så många personkryss att han eller hon hamnat
            över spärren. Det normala i svensk valsystemstradition är att
            en person som redan är tillsatt på mandat i annan valkrets betraktas
            som obefintlig i berörd valkrets.
          </note>
          <note>
            Vi hoppas att vi så småningom kan få en genomlysning och bättre
            beslut på den punkten.
          </note>
          <note>
            Fru talman! Personvalsinslaget, med möjligheter för väljaren
            att sätta ett enda kryss på en valsedel, har nu prövats i några
            val. Erfarenheterna är inte odelat positiva. Helt klart har systemet
            med personvalsinslag kommit för att stanna i det svenska valsystemet,
            men det nuvarande systemet ger inte möjlighet för väljaren att
            ge en mer sammansatt bild av sina preferenser.
          </note>
          <note>
            Ett intressant sätt att vidga personvalet är att ge väljaren
            möjlighet att på valsedeln även ge uttryck för sina andra- och
            tredjehandspreferenser. Enligt vår mening borde därför regeringen
            tillsätta en utredning som undersöker effekterna av ett rangordningssystem
            i personvalet, med syftet att ett sådant system införs till valet
            2006.
          </note>
          <note>
            Dessvärre, fru talman, har utskottet inte varit benäget att fundera
            i de termerna, men ett helhetstänkande på detta området har framtiden
            för sig.
          </note>
          <note>
            Fru talman! Jag yrkar bifall till reservation nr 4.
          </note>
          <note type="speaker">
            Anf. 3 NILS FREDRIK AURELIUS (m) replik:
          </note>
          <note>
            Fru talman! Det är riktigt som Ingvar Svensson påpekar, dvs.
            att det rådde en viss förvirring vid föregående val. Man visste
            inte hur utfallet skulle bli när man hade två listor i en valkrets
            - kanske en rikslista och en lokal lista. Inte ens de som arbetade
            på det sättet visste kanske hur dubbelvalsavvecklingen skulle
            fungera. Så långt är det inga svårigheter att hålla med.
          </note>
          <note>
            Jag måste ändå fråga om det inte också finns ett etiskt problem
            här. Kan personvalet fungera om en person ställer upp i flera
            valkretsar? Är det verkligen rimligt att antyda för väljarna att
            en person kan komma in i flera upplagor?
          </note>
          <note type="speaker">
            Anf. 4 INGVAR SVENSSON (kd) replik:
          </note>
          <note>
            Fru talman! Vi har personval, och väljarna kan i ett sådant läge
            göra en markering. Om ett mycket stort antal väljare i en valkrets
            kryssar för en sådan kandidat kan vederbörande bli invald just
            i den valkretsen.
          </note>
          <note>
            Det finns ett problem här. Ska man välja varumärkestänkandet
            eller personalvalet i första hand?
          </note>
          <note>
            Min personliga uppfattning på den punkten är mycket klar.
          </note>
          <note type="speaker">
            Anf. 5 NILS FREDRIK AURELIUS (m) replik:
          </note>
          <note>
            Fru talman! Det kunde vara intressant att få höra denna personliga
            uppfattning.
          </note>
          <note type="speaker">
            Anf. 6 INGVAR SVENSSON (kd) replik:
          </note>
          <note>
            Fru talman! Den är att personvalet bör vara det som gäller.
          </note>
          <note type="speaker">
            Anf. 7 ÅSA TORSTENSSON (c):
          </note>
          <note>
            Fru talman! I dag behandlar vi ett betänkande som berör valfrågor.
            Det handlar till stor del om förslag som tillsammans har till
            syfte att stärka själva röstandet för den enskilde och det som
            berör själva röstningsförfarandet.
          </note>
          <note>
            Det har varit intressant att arbeta med betänkandet, även om
            det inte har funnits några kontroversiella frågor eller större
            oenigheter. Det som har varit intressant är att utskottet har
            lagt fram ett förslag som ledamöterna är eniga om gällande en
            utvidgning av brevröstningen för dem som bor utomlands.
          </note>
          <note>
            Förslaget innebär en generell rätt att brevrösta.
          </note>
          <note>
            Det är bra med tanke på att fler nu ges möjlighet att vara delaktiga
            i valet. Detta sker trots att regeringen i detta skede har valt
            att inte gå i denna riktning.
          </note>
          <note>
            Fru talman! Tyvärr har utskottet inte vågat gå vidare vad det
            gäller att stärka själva förtroendemannarollen och därmed öka
            möjligheterna för väljaren att faktiskt påverka vem som ska bli
            förtroendevald. Ett starkt personvalssystem är ett sätt att stärka
            de förtroendevalda, som med en annan auktoritet än tidigare kan
            hävda att de är valda av folket. Detta stärker de förtroendevalda
            i förhållande till sina partier och skapar ett ökat krav på dialog
            med väljaren, vilket leder till att man mycket tydligt stärker
            väljarens roll.
          </note>
          <note>
            Centerpartiet har en ambition att bygga makten underifrån, vilket
            också innebär att det läggs mycket förtroende på varje enskild
            församling som är vald och därtill på den enskilde, som är personvald.
          </note>
          <note>
            Spärrgränserna bör därför tas bort. Regeringen borde ha getts
            i uppdrag att återkomma med ett förslag om en ändring som skulle
            ha kunnat genomföras till valet år 2006.
          </note>
          <note>
            Personvalsfrågan tas upp i flera betänkanden, så vi återkommer
            till detta ärende vid flera tillfällen.
          </note>
          <note>
            Fru talman! Jag avslutar med att yrka bifall till reservation
            nr 3.
          </note>
          <note type="speaker">
            Anf. 8 HELENA BARGHOLTZ (fp):
          </note>
          <note>
            Fru talman! Detta förslag bekymrar mig av ett mycket speciellt
            skäl. Det gäller vallokalers tillgänglighet.
          </note>
          <note>
            I propositionen föreslås att kommunerna under vissa förutsättningar
            ska få använda en vallokal som inte är tillgänglig för fysiskt
            funktionshindrade väljare. Villkoret är att kommunen inte kan
            använda en lokal som är tillgänglig för dessa.
          </note>
          <note>
            I förslaget till kompletteringar av vallagen sägs det vidare
            att en kommun som avser att använda en lokal som inte uppfyller
            tillgänglighetskravet ska samråda med länsstyrelsen innan den
            beslutar i saken.
          </note>
          <note>
            Kommunen ska också ange varför den har gjort bedömningen att
            någon annan lokal inte kan användas i stället.
          </note>
          <note>
            Vi är från Folkpartiets sida mycket bekymrade över att alltför
            många vallokaler riskerar att vara stängda för människor med funktionshinder.
          </note>
          <note>
            I många kommuner förläggs vallokalerna till skolor. Siffror från
            Handikappombudsmannen visar att det i var fjärde skola är omöjligt
            för rullstolsburna att komma fram i huvudentrén. I var tredje
            skola hindras de av smala dörrar eller höga trösklar.
          </note>
          <note>
            Detta är i första hand en oacceptabel situation för de elever
            och den personal som behöver tillgång till skolan, men det påverkar
            också andra besökare i skolans lokaler.
          </note>
          <note>
            Fru talman! Rätten att rösta är en grundläggande medborgerlig
            rättighet, och valhemligheten är fundamental för det demokratiska
            valsystemet. Att få rösta på valdagen är inte bara en rättighet,
            utan det är för väldigt många människor också en viktig symbolhandling.
          </note>
          <note>
            Regeringens lösning på problemet är att funktionshindrade som
            inte kan ta sig in i lokalen ska kunna avlägga sin röst omedelbart
            utanför vallokalen till någon av valförrättarna om det kan ske
            under betryggande former, så att valhemligheten bevaras.
          </note>
          <note>
            Man stoppar alltså en funktionshindrad på väg in i vallokalen
            därför att hon eller han inte kan komma in, och så får den personen
            vänta på att någon valförrättare tar sig tid att komma ut och
            hjälpa till med valet.
          </note>
          <note>
            Detta kan i och för sig ses som en förbättring jämfört med tidigare
            när det inte stod någon möjlighet över huvud taget till buds för
            den här typen av röstning, men det kan ändå inte vara meningen
            att vissa medborgare ska vara hänvisade till att rösta på trappan
            till den ordinarie vallokalen och därför, naturligtvis, ha sämre
            möjligheter att ta egna valsedlar.
          </note>
          <note>
            Man kan knyta an det här till den nationella handlingsplanen
            för handikappolitiken. Riksdagen har beslutat att samhället ska
            utformas så att människor med funktionshinder i alla åldrar blir
            fullt delaktiga i samhällslivet. Det målet ska nås 2010. För att
            hjälpa till med det här har vi från Folkpartiet liberalernas sida
            finansierat en engångssatsning på 5 miljoner kronor under de närmaste
            åren för att genomföra en omfattande tillgänglighetsreform och
            för att det ska vara möjligt att uppnå målen med handlingsplanen
            för handikappolitiken.
          </note>
          <note>
            Det här, fru talman, inkluderar också en handikappanpassning
            av landets skolor. På det sättet skulle man ju kunna lösa det
            här problemet. Målet måste ju vara att alla människor ska behandlas
            lika på valdagen. Därför bör vallagen klart och tydligt uttrycka
            att vallokalen ska vara tillgänglig också för personer med funktionshinder.
          </note>
          <note>
            Vi har tagit upp två andra frågor i vårt betänkande som jag tänkte
            uppehålla mig vid. Det som är mycket positivt är förslaget om
            brevröstning. Vi har gemensamt kommit fram till att vi anser att
            brevröstning kan tillämpas och att det räcker att rösten kommer
            in dagen efter valet.
          </note>
          <note>
            Personvalet har också berörts här. Jag vill instämma i den moderata
            och centerpartistiska reservationen, som handlar om att vi ska
            renodla personvalet och ta bort spärrarna. Vi får ju, precis som
            Åsa Torstensson framhöll, anledning att återkomma till den frågan
            vid flera tillfällen.
          </note>
          <note>
            Nils Fredrik Aurelius och Ingvar Svensson yrkar bifall till en
            reservation som handlar om Internetröstning. Internetröstning
            och e-demokrati är spännande.
          </note>
          <note>
            Vi från Folkpartiet är positiva till detta, men jag kan inte
            förstå varför detta i den här vändan bara skulle omfatta utlandssvenskar.
            Nils Fredrik Aurelius pekade själv på att man i Kommunaldemokratiutredningen
            har lyft fram att man skulle kunna pröva detta i en svensk kommun.
            Det är väl i så fall bättre att pröva där. Varför begränsa det
            till utlandssvenskarna?
          </note>
          <note>
            Fru talman! Med detta vill jag yrka bifall till reservation 1.
            Jag instämmer också i reservation 3.
          </note>
          <note type="speaker">
            Anf. 9 NILS FREDRIK AURELIUS (m) replik:
          </note>
          <note>
            Fru talman! Anledningen till att frågan om Internetröstning för
            utlandssvenskar kommer upp i det här sammanhanget är att det är
            just den frågan som tas upp i detta betänkande. Vi har ju sagt
            att vi vill pröva
          </note>
          <note>
            Internetröstning i andra sammanhang också - man kan t.ex. börja
            i en kommun. Men det viktiga tycker jag är att man vågar göra
            någonting nu.
          </note>
          <note type="speaker">
            Anf. 10 HELENA BARGHOLTZ (fp) replik:
          </note>
          <note>
            Fru talman! I så fall tycker jag att man kunde ha gått steget
            längre. Redan i detta sammanhang hade man kunnat föreslå att det
            här skulle göras i någon kommun nu. Det hade varit bättre.
          </note>
          <note>
            Vi är ju lite till mans oroliga när det gäller säkerheten vid
            Internetröstning. Jag föreställer mig att osäkerheten möjligen
            skulle vara större om vi tillämpar detta på utlandssvenskar än
            om vi tillämpar detta på invånarna i en svensk kommun.
          </note>
          <note>
            Men låt oss fundera vidare kring frågan! Vi är i princip positiva
            från Folkpartiet.
          </note>
          <note type="speaker">
            Anf. 11 PER LAGER (mp):
          </note>
          <note>
            Fru talman! Jag, liksom flera tidigare talare här i talarstolen,
            gläds åt att brevröstningen nu blir generell för utlandssvenskar.
            Jag tror att det kan bidra till betydligt fler väljare i kommande
            val. De svårigheter som de som har varit utomlands har haft har
            redan berörts, så jag ska inte ta upp det igen, utan jag är, som
            sagt var, väldigt glad åt att framför allt Socialdemokraterna
            och Vänstern till slut gick med på detta.
          </note>
          <note>
            Vi i Miljöpartiet har två reservationer i betänkandet. Den ena
            handlar om det statliga partistödet och den andra om personval
            och kampanjbidrag.
          </note>
          <note>
            Vad gäller partistödet finns det ju ett statligt stöd för partier.
            Det är dels det s.k. partistödet, som är ett mandatbidrag, dels
            ett kanslistöd som är ett grundbidrag och ett tilläggsbidrag.
            Nu har regeringen lagt fram ett förslag om att man ska halvera
            partistödet och grundstödet för de partier som får mindre än 2
            %
          </note>
          <note>
            av rösterna i ett val.
          </note>
          <note>
            Det förslaget har givetvis uppkommit av den situation som var
            94-98 när Ny demokrati hade lämnat riksdagen och föll väldigt
            lågt i väljaropinionen. Man ansåg då att det inte var riktigt
            grundlagsenligt att de kunde utkvittera de här bidragen på det
            sätt som de gjorde. Det kan ligga något i det, och det går att
            förstå varför man reagerar. Men detta var en enskild händelse;
            det får vi inte glömma. Och den här lagen är från
          </note>
          <note>
            1972, om jag inte minns fel.
          </note>
          <note>
            Jag menar att en sådan här tillfällig nedgång av antalet röster
            kan drabba alla partier - kanske inte de största. Det är väl risk
            för att det inte drabbar Socialdemokraterna och Moderaterna, kanske
            inte heller
          </note>
          <note>
            Vänstern och kd, men flera partier har varit i gränstrakterna
            kring 4 % och under. Jag menar att man, om det skulle bli en tillfällig
            nedgång, inte ska råka ut för denna kraftiga neddragning av bidragen.
          </note>
          <note>
            Då kan partiet inte komma igen på ett rättvist sätt.
          </note>
          <note>
            Därmed vill jag yrka bifall till reservation 2.
          </note>
          <note>
            När det gäller personval och kampanjbidrag finns det, som utskottets
            majoritet mycket riktigt påpekar, en överenskommelse mellan partierna
            som gjordes i april 2000. Men den överenskommelsen, om att man
            ska vara så öppen som möjligt när det gäller redovisningen av
            partiernas intäkter, handlar om partiernas centrala verksamhet.
            I överenskommelsen vädjar man på något sätt om att även stödet
            till enskilda bör redovisas, men det finns inte alls någon kontroll
            eller någon plikt eller liknande när det gäller att enskilda kandidater
            ska göra detta. Så detta är verkningslöst i fråga om de avarter
            som man kan tänka sig att man skulle kunna komma åt med en reglering.
          </note>
          <note>
            Det finns ju regleringar ute i världen för sådant här. Inte minst
            i USA finns det en reglering när det gäller kampanjbidrag. Jag
            och Miljöpartiet menar att det med tanke på personvalet och utvecklingen
            av det borde vara dags att skapa en reglering i stället för den
            här frivilliga anmälan som det skulle kunna bli något slags offentlighet
            av men som det inte kommer att bli.
          </note>
          <note>
            Skulle en enskild ledamot få stora bidrag från ett företag eller
            ett bolag för att driva en speciell intressefråga behöver den
            här ledamoten inte uppge det.
          </note>
          <note>
            Väljarna vet då inte hur den här enskilda kandidaten kan bedriva
            sin kampanj på det sätt som han gör. Det tycker jag är väldigt
            viktigt. Därför yrkar jag bifall också till reservation 5.
          </note>
          <note>
            I övrigt kan jag känna sympati för Folkpartiets reservation när
            det gäller tillgängligheten till vallokaler.
          </note>
          <note>
            Här hoppas jag på den nya regeln om att kommunerna förväntas
            ha tillgänglighet för funktionshindrade och också den lilla extra
            nya idén om att man kan få lämna sin röst på utsidan av vallokalen.
            Det är väl en förbättring, precis som Helena Bargholtz sade. Men
            när det i övrigt gäller förtroendevaldas möjligheter att arbeta
            handlar det just om att se till att de funktionshindrade kan arbeta,
            och inte bara någorlunda bättre än i dag utan på samma villkor
            som andra förtroendevalda.
          </note>
          <note>
            Det här med att gå till vallokalen är oerhört viktigt, även om
            det bara sker en gång vart fjärde år. Jag har alltså en sympati
            för detta. Men jag tror nog att vi den här gången kan klara oss
            med det som majoriteten har skrivit.
          </note>
          <note type="speaker">
            Anf. 12 HELENA BARGHOLTZ (fp) replik:
          </note>
          <note>
            Fru talman! Jag blir lite besviken när Per Lager är så nära att
            tycka som jag. Varför inte ta steget över och instämma i min reservation
            i frågan för att markera att detta är en väldigt viktig fråga?
            Nu kan inte jag Miljöpartiets budgetförslag - jag vet ju att budgeten
            görs upp tillsammans med Socialdemokraterna
          </note>
          <note>
            - men visst borde man väl kunna få loss pengar för att arbeta
            för att alla skolor blir handikappanpassade.
          </note>
          <note>
            Då löser man ju problemet, inte bara för dem som röstar på valdagen
            och de funktionshindrade utan också för alla som vistas i skolorna.
          </note>
          <note>
            Jag vill därför, fru talman, fråga Per Lager om han är beredd
            att i kommande arbete också verka för en bättre handikappanpassning
            av landets skolor.
          </note>
          <note type="speaker">
            Anf. 13 PER LAGER (mp) replik:
          </note>
          <note>
            Fru talman! Jag har själv jobbat på en skola i 19 år och sett
            hur den skolan fick anpassas efter funktionshindrade. Det gjordes
            därför att vi hade sådana elever i skolan, inte därför att man
            skulle kunna komma dit på valdagen.
          </note>
          <note>
            Problemet för mig är ju, som Helena Bargholtz förstår, den summa
            som nämndes och som Folkpartiet, förmodar jag, har i sitt budgetförslag.
            Detta är alltså en budgetfråga som jag inte kan ställa upp på.
          </note>
          <note>
            Men jag ska fundera över om jag inte kan rösta på
          </note>
          <note>
            Folkpartiets förslag här.
          </note>
          <note type="speaker">
            Anf. 14 HELENA BARGHOLTZ (fp) replik:
          </note>
          <note>
            Fru talman! Det var trevligt att höra att Per Lager är lika engagerad
            i de här frågorna som jag är. Det är riktigt att Folkpartiet har
            anslagit 5 miljarder kronor för att göra en särskild handikappanpassning.
            Här kunde vi väl se om vi inte så småningom kunde hitta någon
            gemensam grund.
          </note>
          <note type="speaker">
            Anf. 15 PER LAGER (mp) replik:
          </note>
          <note>
            Fru talman! Jag tror väl att det var 5 miljoner och inte 5 miljarder.
            Var det 5 miljarder? Jaha. Ja, det är en stor summa och naturligtvis
            en viktig fråga. Detta kan jag dock inte ställa upp på, eftersom
            vi har en budgetöverenskommelse med Socialdemokraterna i den här
            frågan.
          </note>
          <note type="speaker">
            Anf. 16 MATS BERGLIND (s):
          </note>
          <note>
            Fru talman! Jag vill börja med att yrka bifall till utskottets
            förslag i det här betänkandet och avslag på samtliga reservationer.
          </note>
          <note>
            Jag instämmer med dem som har noterat att utskottet i stort sett
            är enigt i de vallagsfrågor vi har diskuterat. Det är en gammal
            fin tradition att det är breda politiska majoriteter vid den här
            typen av vallagsfrågor. För min del önskar jag att denna enighet
            skulle bestå även i andra viktiga konstitutionella frågor som
            vi diskuterar i vårt utskott.
          </note>
          <note>
            Nu till det som har anförts i debatten. Flera har varit inne
            på detta med brevröstningen och att vi nu har blivit eniga här.
            Det är väl ingen hemlighet att vi har sett vissa problem med framför
            allt påverkansmöjligheter när det gäller dem som ska brevrösta.
          </note>
          <note>
            Man måste kunna vara säker på att det är personens egen vilja
            som ligger till grund för vilket parti den personen har röstat
            på. Det gäller även postgången:
          </note>
          <note>
            Hur säkert är det här egentligen? Blir det bara ett slag i luften?
            Kommer det inte fram i tid osv.?
          </note>
          <note>
            Dessa farhågor måste vägas emot att så många som möjligt ska
            kunna delta i ett allmänt val, och naturligtvis även de som bor
            utanför Sveriges gränser.
          </note>
          <note>
            Det var väl i fråga om den valmöjligheten som jag och andra socialdemokrater
            i utskottet kände att det vägde över att se till möjligheterna
            för så många som möjligt att delta i valet. Sedan får vi som efter
            alla val, som ju utvärderas på många olika sätt, också utvärdera
            den här frågan och se hur det har fungerat.
          </note>
          <note>
            Kanske kommer det överklaganden osv. som visar att det här kanske
            inte var någon lysande idé.
          </note>
          <note>
            Vi var för vår del beredda att skjuta på det här till nästa val.
            Många partier var dock överens om att detta skulle införas redan
            nu, och i den samarbetsanda som jag tycker är så bra har vi böjt
            oss för de argumenten och sagt att vi vill vara med och utforma
            någon typ av lag som gör det möjligt att införa detta redan till
            det här valet. Det är bra, tycker jag, att vi har blivit eniga
            om det.
          </note>
          <note>
            När det gäller spärregler och personvalet, som flera har varit
            inne på, är ju historien att vissa partier har drivit att det
            ska vara ett rent personval och vissa partier har tyckt att det
            inte är någon bra modell.
          </note>
          <note>
            Kompromissen är alltså ett val med personvalsinslag, en kompromiss
            där man försökt gå alla till mötes och då infört de här spärrgränserna.
            Att redan nu dra slutsatsen att detta är fel och bör ändras tror
            jag är lite för tidigt. Minst ett val till för att utvärdera hur
            personvalet fungerar tror jag är av nöd tvunget.
          </note>
          <note>
            Det viktigaste i det här läget tror jag kanske inte är att diskutera
            spärrnivåer och hur det ska se ut i framtiden utan att verkligen
            uppmana medborgarna som ska gå till val att ta ställning, att
            ta reda på vilken kandidat de tycker är bäst och sätta ett kryss
            för den, så att vi får upp antalet väljare som begagnar sig av
            möjligheten att sätta ett kryss och vara med i personvalet.
          </note>
          <note>
            Sedan ska som sagt också det här valet utvärderas, och vi får
            då se hur vi har lyckats. Men jag tror nog att detta är den framkomliga
            vägen just nu.
          </note>
          <note>
            Sedan går jag över till det här med partistödet.
          </note>
          <note>
            Miljöpartiet tycker att det är lite väl hårda bud att det, om
            man skulle åka ur riksdagen och hamna under
          </note>
          <note>
            2 %, skulle bli drastiska förändringar i partistödet.
          </note>
          <note>
            Som Per Lager mycket riktigt sade bottnar det här förslaget i
            att Ny demokrati, ett parti som i praktiken inte fanns, på ett
            motbjudande sätt kunnat tillgodogöra sig pengar. Det var stora
            inbördes strider om vem som ägde rätten att teckna konton osv.
            Det är naturligtvis oacceptabelt. Det är alltså inte bara spärrgränsen
            som är det viktiga utan också formuleringarna om att partiet ska
            finnas kvar, ha en revisor, ha stadgar osv. Detta är alltså bara
            en del.
          </note>
          <note>
            När vi diskuterat detta har det inte handlat om att de stora
            partierna tänker vara elaka mot några små partier som riskerar
            att hamna här - långt därifrån.
          </note>
          <note>
            Ska man någon gång sätta en gräns är det alltid diskutabelt var
            den gränsen ska ligga för att det ska bli så sunt som möjligt.
            Men den andra delen i detta är ju att går man ned ännu lägre än
            de 2 procenten finns det flera partier som ligger där och som
            inte har varit inne i riksdagen. Då kommer också den rättvisediskussionen:
            Om två partier ligger på storleken 1 %
          </note>
          <note>
            eller 2 % i ett val, varför ska det ena partiet ha andra ekonomiska
            förutsättningar än det som aldrig har varit inne i riksdagen?
          </note>
          <note>
            Jag menar att det finns flera olika saker att diskutera när det
            gäller detta. Det finns inte ett gyllene absolut rättvist system.
            Men jag tror att vi ändå har hittat en hygglig nivå och hyggliga
            skrivningar för att det här ska uppfattas som både rimligt och
            acceptabelt.
          </note>
          <note>
            Till sist Folkpartiets motion om möjligheten för de funktionshindrade
            att komma in i en vallokal. Här känner jag att det är total politisk
            enighet i sak. Alla vill naturligtvis se till att alla kan komma
            till en vallokal, oavsett om man har ett funktionshinder eller
            inte.
          </note>
          <note>
            Problematiken uppstår när Helena Bargholtz så kategoriskt slår
            fast att så bara skall ske. Det finns liksom ingenting om vad
            som faller inom rimlighetens gräns. Konstruktionen att länsstyrelsen
            ska vara med och att det ska föras fram argument för att man är
            tvungen att använda en lokal som inte är anpassad för funktionshindrade
            är bara det en otroligt stark påtryckning.
          </note>
          <note>
            Jag tycker att det skulle vara djupt olyckligt om det på någon
            enstaka plats helt enkelt inte går att ordna och man är tvungen
            att förlägga en vallokal så att samtliga i det valdistriktet får
            orimligt långt att ta sig till den. Då har vi återigen rimlighetsbedömningen.
            Någonstans tycker jag ändå att man måste kunna göra undantag trots
            att det är glasklart vad vi syftar till.
          </note>
          <note>
            När vi råkade ut för detta hemma i min kommun löste vi det mycket
            enkelt genom att vi bad gatukontoret att provisoriskt över valdagen
            fixa till handikappanpassade ramper till en mycket ringa kostnad
            och lätt åtgärdat. Den goda viljan finns både på kommunal nivå
            och bland oss som sitter här. Det är bara det att det måste finnas
            en rimlighetsbedömning.
          </note>
          <note>
            Därmed, fru talman, hoppas jag att jag har gått igenom allt som
            förekommit i dagens diskussion.
          </note>
          <note type="speaker">
            Anf. 17 HELENA BARGHOLTZ (fp) replik:
          </note>
          <note>
            Fru talman! Just det! Precis som Mats Berglind säger går det
            ofta att lösa problemet med handikappades möjligheter att komma
            in i vallokalen med ganska enkla medel. Man kanske inte ens behöver
            gå så långt att man bygger om lokalerna, även om strävan måste
            vara att alla kommunens lokaler ska vara handikappanpassade. Man
            ska aldrig känna sig diskriminerad för att man är handikappad.
          </note>
          <note>
            Men varför då behöva ha några särregler när det gäller handikappades
            möjligheter att komma till vallokalen. Det är bara att slå fast
            att de ska kunna komma dit. Sedan får man lösa det på det utmärkta
            sätt som man tydligen gjorde i Mats Berglinds kommun. Det ska
            lösa sig. Vi ska inte ha någon diskussion med länsstyrelsen om
            de kan gå med på detta eller inte. Det ska lösas.
          </note>
          <note type="speaker">
            Anf. 18 MATS BERGLIND (s) replik:
          </note>
          <note>
            Fru talman! Om Helena Bargholtz hade lyssnat på mig hade hon
            kommit underfund med att vi är helt överens, förutom den rimlighetsbedömning
            som jag sade att man ändå måste göra. Om det på något enstaka
            ställe i detta land bara inte går, är det då rimligt att inte
            ens kunna använda en vallokal i alla övriga medborgares närhet
            utan de ska få orimligt långa resor för att ta sig till en vallokal?
            Det är den öppningen som vi gör. I övrigt är vi helt överens.
          </note>
          <note type="speaker">
            Anf. 19 HELENA BARGHOLTZ (fp) replik:
          </note>
          <note>
            Fru talman! Jag kan inte se att det finns något skäl till att
            det skulle vara rimligt att inte låta handikappade kunna komma
            in i en vallokal. I så fall får man väl anslå lite mer pengar.
            Kommunen får göra en insats för detta. Jag kan inte tänka mig
            vad det är för konstig vallokal som skulle vara så svår att göra
            i ordning för att också handikappade skulle kunna ta sig in. Man
            ska inte precis lägga en vallokal på en fjälltopp.
          </note>
          <note type="speaker">
            Anf. 20 MATS BERGLIND (s) replik:
          </note>
          <note>
            Fru talman! Nej, den tanken har inte ens slagit mig. Men man
            vet aldrig, det kanske finns ställen där det också skulle behövas.
            Vad vet jag.
          </note>
          <note>
            Jag tror inte att vi ska måla upp det här problemet alltför dramatiskt.
            Skulle det framkomma efter det här valet att detta är mer vanligt
            än undantag ska vi nog göra någonting åt det. Men än så länge
            har jag ett oerhört stort förtroende för att de som sitter i de
            lokala valnämnderna och i respektive kommun löser detta så att
            det problem Helena Bargholtz målar upp icke kommer att uppstå.
          </note>
          <note type="speaker">
            Anf. 21 NILS FREDRIK AURELIUS (m) replik:
          </note>
          <note>
            Fru talman! Jag vill instämma med Mats Berglind i att det är
            bra att vi har nått enighet på en väsentlig punkt i detta betänkande,
            om brevröstning för utlandssvenskar. Enighet är en viktig del
            av politiken.
          </note>
          <note>
            Den andra viktiga delen är den demokratiska konflikten. Den måste
            vi också ta ibland. Förslaget visar också att riksdagen har betydelse
            i varje fall genom utskotten.
          </note>
          <note>
            Jag kan också hålla med Mats Berglind om att det finns vissa
            problem med valhemligheten vid olika typer av röstning. Redan
            vid ombudsröstning kan man tänka sig att det kan finnas sådana
            problem, vid brevröstning, som vi har sagt, och naturligtvis också
            när vi talar om röstning via Internet, som Mats
          </note>
          <note>
            Berglind inte berörde så mycket i sitt inlägg.
          </note>
          <note>
            Här har vi tagit upp frågan om just utlandssvenskar eftersom
            de fanns med i propositionen. Det hade naturligtvis varit en möjlighet.
            Tillgängligheten till
          </note>
          <note>
            Internet för utlandssvenskar är kanske ganska god, i varje fall
            bättre än tillgängligheten till närbelägen vallokal. Det hade
            ju varit en möjlighet att testa ett försök med Internetröstning.
          </note>
          <note>
            Jag vill ställa följande fråga: Regeringen säger bara lite vagt
            att ärendet bereds vidare inom Regeringskansliet. Jag tycker mig
            finna en viss räddhågad inställning till att pröva den nya tekniken.
            Nog tror väl
          </note>
          <note>
            Mats Berglind liksom jag att vi om 10 eller 20 år kommer att
            använda ny teknik när vi röstar?
          </note>
          <note type="speaker">
            Anf. 22 MATS BERGLIND (s) replik:
          </note>
          <note>
            Fru talman! Den bedömningen gör nog jag också.
          </note>
          <note>
            Om ett par tre val kanske detta är ett vanligt sätt att rösta.
            I dag är inte problematiken så stor när det gäller vem som får
            rösta, rösthemligheten osv. Vi är väl många som sköter våra bankärenden
            via Internet och känner oss ganska trygga med att inga andra kommer
            åt de uppgifterna och att ingen förhoppningsvis tar ut pengar
            på våra konton. Den delen är kanske inte den svåraste att lösa.
            Det gäller att hitta ett system för hur långt vi ska sträcka oss
            när det gäller den icke sunda påverkan på den som ska rösta. Det
            hör mycket nära ihop med brevröstningen.
          </note>
          <note>
            Jag tycker att man innan man tar till sig ny teknik, för det
            ska vi alla göra, också måste ha en sund skepsis till vad den
            kan innebära. Trögheten i sådana här frågor tycker jag har sitt
            berättigande, och jag ser fram emot diskussionen framöver om hur
            man ska kunna lösa den här typen av frågor.
          </note>
          <note type="speaker">
            Anf. 23 NILS FREDRIK AURELIUS (m) replik:
          </note>
          <note>
            Fru talman! Om Mats Berglind och jag nu är överens om att den
            nya tekniken kommer att användas framöver är frågan hur man ska
            ställa sig i dag.
          </note>
          <note>
            Är inte det rimliga då att man brukar vara lite aktiv och kanske
            ta ett första steg genom ett försök, exempelvis för utlandssvenskar,
            där det kan finnas speciella skäl till Internetröstning, och inte
            bara år efter år säga att man fortsätter att bereda frågan i Regeringskansliet.
          </note>
          <note>
            Jag vet att vi får anledning att återkomma till den här frågan
            ytterligare minst en gång i vår i ett bredare sammanhang. Men
            jag vill ändå fråga Mats Berglind om inte det rimliga när man
            ska ändra sådana här rätt komplicerade saker är att man tar ett
            litet steg i taget och sedan utvärderar det. När kommer det första
            lilla steget?
          </note>
          <note type="speaker">
            Anf. 24 MATS BERGLIND (s) replik:
          </note>
          <note>
            Fru talman! Svaret på när det första steget kommer har inte jag.
            Det vet jag inte om någon har. Vi måste faktiskt vara lite varsamma.
            Uppkommer diskussioner och en problematisering av vad detta skulle
            få för betydelse i olika delar och vi skulle känna att de problemen
            är för stora för att vi över huvud taget skulle vilja göra något
            försök är det klart att det skjuts ganska långt på framtiden.
          </note>
          <note>
            Jag känner nog en viss tveksamhet till hur snabbt man ska gå
            fram med detta. Jag håller med dem som i sin argumentation har
            sagt att ska det göras en försöksverksamhet är kanske inte utlandssvenskarna
            de första man tänker på. I så fall tycker jag att det hade varit
            lika rimligt att göra det i någon kommun.
          </note>
          <note>
            Men själva teknikfrågan och själva farhågorna är lika stora oavsett
            om det sker ute i världen eller hemma i Sverige. Jag tycker att
            det är bra att regeringen fortfarande bereder den här frågan.
            Vi får se vad man kommer fram till så småningom.
          </note>
          <note type="speaker">
            Anf. 25 PER LAGER (mp) replik:
          </note>
          <note>
            Fru talman! Mats Berglind nämnde att stora partier inte är allmänt
            elaka mot små partier som råkar att hamna utanför riksdagen. Det
            är inte därför som man är med på att sätta gränsen vid 2 %.
          </note>
          <note>
            Men den här riksdagen borde ha utrymme för en större mångfald,
            anser vi i Miljöpartiet och några andra partier. Den borde inte
            begränsas till att partiet ska ha fått 4 % av rösterna för att
            få vara med i riksdagen. Det innebär att vi inte ser 4 % som en
            bra gräns i dag för att få riksdagsmandat.
          </note>
          <note>
            Mats Berglind säger att 2 % är en rimlig avvägning och att man
            måste sätta gränsen någonstans.
          </note>
          <note>
            Självklart kan det finnas behov av gränser, men det här handlar
            om en avveckling av ett stöd som utgår under den mandatperiod
            som man hamnar utanför riksdagen. Det finns också ett avtappningssystem
            som nu ska halveras.
          </note>
          <note>
            Frågan är: Är verkligen ett enda val så avgörande för ett parti
            som har både årsredovisning och auktoriserad revisor? Är det rimligt
            att man försätter ett parti i den situationen?
          </note>
          <note>
            Nu vet vi att Ny demokrati var ett särskilt fall. Sedan 1992
            har vi inte haft något mer sådant fall. Ska det vara styrande
            för framtiden och för andra partier som har ordentliga strukturer
            och som kommer att fortsätta att bedriva sin verksamhet, men som
            kan råka ut för en tillfällig nedgång i väljaropinionen?
          </note>
          <note type="speaker">
            Anf. 26 MATS BERGLIND (s) replik:
          </note>
          <note>
            Fru talman! Jag skulle kunna ge ett oerhört kort svar: Ja, jag
            tycker att det är rimligt.
          </note>
          <note>
            Jag försökte att beskriva den här problematiken i mitt inledande
            anförande. Vi anser att de partier som i dag finns representerade
            i riksdagen inte ska jämföras med Ny demokratis agerande när de
            åkte ur riksdagen. Det finns inga sådan jämförelser.
          </note>
          <note>
            Men när vi har sett hur det kan gå till tycker jag att det är
            rimligt att man inför en lagmässig reglering.
          </note>
          <note>
            Vi vet ju inte vilka partier som kommer in i riksdagen i framtiden.
            På det sättet behöver man inte särskilja olika partier, utan då
            finns det ett system för hur det hela ska hanteras. Tillfällig
            svacka eller inte, men det finns i alla fall fortfarande pengar
            kvar även om man skulle hamna under 4-procentsspärren.
          </note>
          <note>
            Det går alltid att ifrågasätta procentsatser och gränsdragningar,
            men jag tycker ändå att det här är det rimliga. Om det ska vara
            4-procentsspärr för att ta sig in i riksdagen eller inte har vi
            inte ens diskuterat.
          </note>
          <note>
            Men mig veterligt är det väl samma sak där. Det finns en bred
            politisk majoritet för det systemet. Jag känner inte att det är
            aktuellt att ändra på den delen.
          </note>
          <note type="speaker">
            Anf. 27 PER LAGER (mp) replik:
          </note>
          <note>
            Fru talman! Jag kan förstå Mats Berglinds inställning. Men även
            Socialdemokraterna, moderaterna och de större partierna fluktuerar
            i antalet väljare från val till val. Nu ligger de betryggande
            högt så de behöver inte ha dessa problem. Dessutom har de en helt
            annan ekonomi än det lilla partiet som ligger och balanserar eller
            ligger strax över 4 %. Det är i alla fall tre partier som ligger
            väldigt nära den gränsen.
          </note>
          <note>
            En tillfällig nedgång för något av dessa tre partier
          </note>
          <note>
            - precis under 2 % - skulle göra det nästan omöjligt att bedriva
            politik på det sätt som man bör göra för att kunna komma tillbaka
            till riksdagen.
          </note>
          <note>
            Nu låter det väldigt mycket som att jag talar i egen sak, och
            jag ska inte alls förneka att det kan ligga någonting i det. Men,
            som sagt, partiet är inte ensamt i den här situationen.
          </note>
          <note type="speaker">
            Anf. 28 MATS BERGLIND (s) replik:
          </note>
          <note>
            Fru talman! Jag har redogjort för mina argument för varför jag
            tycker att detta är rimligt två gånger, så dem tänker jag inte
            upprepa. Men det är ett argument som jag inte köper av Per Lager,
            och det är detta med att om ett parti - jag avser inte Miljöpartiet
            - åker ur riksdagen och hamnar under 2 % skulle det bli omöjligt
            att ta sig tillbaka. Det är detsamma som att säga att det inte
            finns något parti i dag utanför riksdagen som kan ta sig in bara
            på grund av att det inte har det partistöd som utgår till riksdagspartierna.
            Jag köper inte det argumentet, för så är det inte.
          </note>
          <note type="speaker">
            Anf. 29 MATS EINARSSON (v):
          </note>
          <note>
            Fru talman! Som redan har antytts är de valtekniska frågor som
            vi nu diskuterar inte av den karaktären som brukar åstadkomma
            några mer omfattande kravaller och opinionsyttringar på gator
            och torg. Det är strängt taget bara riksdagsledamöter som kan
            entusiasmeras i någon större utsträckning för dessa frågor.
          </note>
          <note>
            Det innebär inte, vilket redan har sagts här, att frågorna på
            något sätt är oviktiga för våra medborgare. Jag tror snarare att
            vi har att göra med de kanske allra viktigaste frågorna som gäller
            vår demokrati.
          </note>
          <note>
            Jag ska inte upprepa det som tidigare har sagts, utan jag bara
            konstaterar att det i betänkandet finns en lång rad förslag -
            de flesta av ganska begränsande och av teknisk karaktär. I de
            allra flesta fall råder det enighet, och det är bra. Det är bra
            att vi är eniga kring den grundläggande utformningen av vårt valsystem.
          </note>
          <note>
            När det gäller valsystem vill jag t.o.m. gå så långt som att
            säga att det ligger en hel del i den konservativa attityden, att
            någonting är bra just därför att det är gammalt och välkänt. För
            att ett valsystem ska kunna tillämpas måste väljarna, medborgarna,
            begripa hur det fungerar. Bl.a. därför bör man vara försiktig
            med omfattande och ofta återkommande förändringar i valsystemet.
          </note>
          <note>
            Den senaste mer genomgripande förändringen av valsystemet var
            införandet av det begränsade personvalsinslaget vid förra valet.
            Den modellen var en kompromiss som partierna nådde utifrån väldigt
            olika utgångspunkter. Några partier - i synnerhet på den högra
            delen av den politiska skalan - skulle gärna ha sett ett betydligt
            större inslag av personval. Några, åtminstone enskilda ledamöter,
            argumenterade för ett rent personvalssystem. Vi från Vänsterpartiet
            hade snarare motsatt uppfattning. Vår entusiasm för personval
            över huvud taget var, och är, ytterst begränsad.
          </note>
          <note>
            Vi står bakom det system som man nu har. Vi har inte väckt några
            motioner om förändringar av det nuvarande personvalsinslaget.
            Men det som vi tycker är bäst med det begränsade personvalsinslaget
            är just att det är begränsat. Vi har i Sverige fortfarande ett
            valsystem som är baserat på partier som går till val på sina politiska
            program, och det är bra.
          </note>
          <note>
            Ett förstärkt personvalsinslag riskerar att flytta fokus ännu
            mer från ideologier, politiska program, helhetslösningar och konkreta
            förslag till individer med mer eller mindre väl underbyggda uppfattningar
            om vad den ena eller andra ledamoten står för och vilka kvaliteter
            han eller hon har. Jag menar att det är ett slags illusion att
            tro att man genom ett personval förstärker djupet i demokratin.
            Snarare flyttar man fokus från det som är viktigt - politiken
            och innehållet i besluten - till det som är underordnat.
          </note>
          <note>
            Jag ska inte utveckla detta närmare. Det finns säkert anledning
            att återkomma till det i andra sammanhang. Jag vill bara beklaga
            att vi inte kan hålla ihop kompromissen kring personvalssystemet.
            Från borgerligt håll driver man hela tiden på för att åstadkomma
            en förändring. Jag tror att det såväl sakligt som för konsensuskvaliteten
            skulle vara olyckligt att genomföra några ytterligare förändringar
            i personvalssystemet.
          </note>
          <note>
            Brevröstning från utlandet har redan noterats. Jag vill bara
            säga att vi aldrig har haft några principiella invändningar mot
            detta. Tvärtom har vi hela tiden sett att man kan utvidga möjligheterna
            och underlätta för dem som befinner sig utomlands att delta i
            val. Sedan har det funnits och finns fortfarande praktiska problem.
            Vi har velat vara säkra på att de praktiska problemen är av en
            sådan karaktär att de kan klaras av.
          </note>
          <note>
            Under beredningen i utskottet har vi känt oss trygga på den punkten.
            Därför kan vi också ställa oss bakom förslaget.
          </note>
          <note>
            Miljöpartiet tar upp frågan om lagstiftning om redovisning av
            kampanjpengar. Varken regeringen eller utskottet föreslår någon
            tvingande lagstiftning om offentlighet på det här området. Jag
            tror att det är mycket klokt att avstå från ett sådant lagförslag.
          </note>
          <note>
            Regeringen avstår nästan motvilligt från att lägga fram ett lagförslag.
            Man förstår av formuleringarna i propositionen att regeringen
            nog helst skulle velat göra det men gör det inte just nu. Jag
            tror att det finns starka principiella skäl mot att införa lagstiftning
            på det här området, alltså inte bara för att det inte behövs,
            utan det finns principiella skäl mot att göra. Det har att göra
            med förhållandet mellan partierna och statsmakten.
          </note>
          <note>
            Ibland kan man kanske uppfatta partierna som något slags utväxt
            av statsapparaten, som något slags myndigheter, och att medborgarna
            ska garanteras insyn i deras verksamhet. Men det är, menar jag,
            en felsyn. Partierna är tvärtom medborgarnas verktyg i förhållande
            till staten, medborgarnas verktyg för att kontrollera staten.
          </note>
          <note>
            Man måste vara oerhört försiktig med att skapa en situation där
            statsapparaten får någon som helst möjlighet att påverka partiernas
            möjligheter att delta i valen. Blotta misstanken om att en regering
            eller en riksdagsmajoritet skulle använda lagstiftningen för att
            förbättra sitt eget partis position på ett eller annat sätt vore
            ytterst olycklig. Därför ska man också vara ytterst försiktig
            med varje form av ingripande lagstiftning i partiernas inre arbete.
            Detta förutsätter - det säger regeringen och är helt riktigt -
            att partierna agerar på ett sådant sätt att den här öppenheten
            som vi vill ha garanteras.
          </note>
          <note>
            Sedan finns det ett annat problem här, och det hänger ihop med
            personvalsinslaget. Som jag antydde tidigare är jag inte så entusiastisk
            över personval över huvud taget. Jag är ännu mindre entusiastisk
            över en öppen fragmentarisering av valkampanjerna, inte i partiernas
            gemensamma valkampanjer utan i enskilda individers personvalskampanjer,
            kanske med stora summor av pengar från stora organisationer, företag
            osv. Skulle vi hamna i en situation av amerikansk modell - om
            jag så får säga, för det är ganska extremt och det är långt dit,
            men i alla fall - blir det förmodligen oundvikligt med någon form
            av lagstiftning om detta. Men att redan nu, i oträngt mål, gå
            in med en lagstiftning menar jag snarast skulle legitimera en
            utveckling i den riktningen. Det tror jag vore oerhört olyckligt.
          </note>
          <note>
            Tiden rinner i väg, och jag hinner inte kommentera allt som har
            tagits upp här. Jag ska bara mycket kort ta upp Folkpartiets reservation.
            Precis som Mats
          </note>
          <note>
            Berglind sade här tidigare är det en missuppfattning om man får
            intrycket att det finns en skillnad i ambitioner mellan majoriteten
            och Folkpartiet när det gäller funktionshindrades tillgänglighet
            till vallokalerna. Vi är helt eniga om detta. Allt som går att
            praktiskt göra för att garantera denna tillgänglighet ska göras.
            Detta finns också uttryckt i det lagförslag som nu ligger på bordet.
          </note>
          <note>
            Folkpartiet föreslår ju faktiskt ingen annan lagstiftning i dag.
            Det står i reservationen att regeringen bör återkomma med ett
            nytt lagförslag där man har beaktat det som sägs i motionen. Men
            om detta mot förmodan skulle gå igenom här i kammaren lär det
            ju inte innebära ett nytt lagförslag inför det här valet utan
            till nästa val, 2006. När det gäller det här valet är vi uppenbarligen
            överens om att detta är ett steg i rätt riktning. Sedan får vi
            väl utvärdera det, som vi utvärderar alla val, och om det så behövs
            återkomma med en förstärkt lagstiftning till kommande val. Jag
            tror inte att det blir några som helst svårigheter för oss samtliga
            partier att komma överens i den frågan.
          </note>
          <note type="speaker">
            Anf. 30 HELENA BARGHOLTZ (fp) replik:
          </note>
          <note>
            Fru talman! Det gäller detta med tillgängligheten för de handikappade.
            Det är ju bra att vi alla är så ense om hur viktigt detta är.
            Men varför ska det över huvud taget finnas några särregler för
            detta? Varför ska man kunna få begära tillstånd hos länsstyrelsen
            att under vissa omständigheter kunna förhindra handikappade att
            ta sig in i vallokaler? Det är väl bättre att se till att åtgärda
            det här på olika sätt.
          </note>
          <note>
            Jag har tidigare i mitt meningsutbyte med Mats
          </note>
          <note>
            Berglind sagt att detta är möjligt. Och det är ännu mer möjligt
            med Folkpartiets förslag, där vi satsar 5 miljarder extra på att
            handikappanpassa skolorna. Det är alltså en skillnad här. Vi vill
            inte ha någon särreglering. Vi ska utgå från att detta ska fixas
            omedelbart.
          </note>
          <note type="speaker">
            Anf. 31 MATS EINARSSON (v) replik:
          </note>
          <note>
            Fru talman! Jag tror att Mats Berglind har förklarat det här
            tidigare, men jag ska försöka göra det en gång till.
          </note>
          <note>
            Det skulle kunna vara så att det i något eller några fall faktiskt
            inte är möjligt att till valet i september i år fullt ut klara
            att göra vallokalerna tillgängliga för funktionshindrade. Jag
            är övertygad om att det går i de allra flesta fall. Med den lagstiftning
            som vi nu föreslår sätter vi en stark press på alla kommuner att
            se till att fixa det här.
          </note>
          <note>
            Om det nu i något eller några fall visar sig att det faktiskt
            inte går, vad gör man då? I så fall får man ju stänga vallokalen,
            och då får alla väljare i det distriktet ta sig någon annanstans.
            Det går säkert bra i storstadsområdena, men i stora delar av landet
            innebär det en ganska omfattande förlängning av restider.
          </note>
          <note>
            Detta är inte rimligt. Därför är den lagstiftning som nu föreslås
            stark. Den kommer i de allra flesta fall, om inte i alla fall,
            att leda till att vallokalerna blir tillgängliga för de funktionsförhindrade.
          </note>
          <note type="speaker">
            Anf. 32 HELENA BARGHOLTZ (fp) replik:
          </note>
          <note>
            Fru talman! Jag tror att Mats Einarsson kanske har större tillit
            till kommunernas och länsstyrelsernas vilja att göra detta. Jag
            är mer orolig, just därför att den här reservutgången finns, att
            länsstyrelserna och kommunerna kommer att tycka att de inte behöver
            fixa vallokalerna för de funktionshindrade. Jag har inte lika
            stor tilltro till den starka viljan när det finns en möjlighet
            till undantag.
          </note>
          <note type="speaker">
            Anf. 33 MATS EINARSSON (v) replik:
          </note>
          <note>
            Fru talman! Det är möjligt att vi har olika tilltro till de förtroendevalda
            och till statens myndigheter.
          </note>
          <note>
            Jag är helt övertygad om att jag har rätt och Helena Bargholtz
            fel i detta fall. Skulle det vara tvärtom, måste vi naturligtvis
            vidta ytterligare åtgärder. Det får vi hur som helst återkomma
            till. Det är inte praktiskt möjligt att åstadkomma det som Helena
            Bargholtz vill till valet i år, utan vi måste ändå återkomma till
            frågan till nästa val.
          </note>
          <note type="speaker">
            Anf. 34 INGVAR SVENSSON (kd) replik:
          </note>
          <note>
            Fru talman! Mats Einarsson nämnde kompromissen i fråga om personvalet
            från 1993. Han förundrade sig lite över att ett antal partier
            nu agerar i frågan.
          </note>
          <note>
            Men såvitt jag kan erinra mig gällde överenskommelsen till och
            med valet 1998. Under tiden fram till dess skulle man inte genomföra
            några förändringar, det var man överens om. Men efter 1998 års
            val är fältet fritt att föra fram nya tankar på det här området,
            och det är vad som har skett.
          </note>
          <note>
            Partierna gör ju rangordningar på sina valsedlar.
          </note>
          <note>
            Tycker inte Mats Einarsson att det vore rimligt att även väljarna
            skulle kunna få göra någon sådan rangordning?
          </note>
          <note type="speaker">
            Anf. 35 MATS EINARSSON (v) replik:
          </note>
          <note>
            Fru talman! Det är klart att det inte finns någon överenskommelse
            som förhindrar partierna att föra fram vilka förslag de vill när
            det gäller valsystemet.
          </note>
          <note>
            Självfallet är det så. Vi har avstått från att motionera om en
            ytterligare begränsning av personvalsinslaget, om man så säger,
            av respekt för den överenskommelse som gjordes inför 1998 års
            val. Jag kan bara beklaga att inte alla partier respekterar den
            kompromiss som gjordes, men självfallet är ni fria att föreslå
            vad som helst.
          </note>
          <note>
            Vad gäller rangordning av kandidater vet vi alla hur svårt, för
            att inte säga omöjligt, det egentligen är att på något slags objektivt
            sätt värdera och rangordna enskilda människor som är kandidater
            till uppdrag.
          </note>
          <note>
            Ändå måste vi göra det. Inom ett parti är det ändå i någon mening
            möjligt att göra det. Att göra det som väljare är i de allra flesta
            fall, skulle jag vilja påstå, i princip omöjligt. Det är hundratals
            namn som man har att ta ställning till om man tar in samtliga
            partier.
          </note>
          <note>
            Det är naturligtvis omöjligt. Även om man satsade tio gånger
            eller hundra gånger mer pengar på enskilda personvalskampanjer
            skulle det ändå inte finnas någon möjlighet att göra ett rationellt
            val. I stället skulle som jag ser det irrationella faktorer öka
            sin betydelse i valkampanjerna. Det blir mindre utrymme för politik,
            för ideologi, för polemik och för konkreta förslag.
          </note>
          <note type="speaker">
            Anf. 36 INGVAR SVENSSON (kd) replik:
          </note>
          <note>
            Fru talman! Mats Einarsson har ingen större tilltro till väljarna,
            förstår jag. Men man kan i och för sig också fråga sig om det
            här med rationella val är något som försiggår inom partierna i
            nomineringsprocessen.
          </note>
          <note>
            Jag vill bara kommentera detta med kompromissen från 1993. I
            kompromissen ingick att den gällde t.o.m. valet 1998. Så Vänsterpartiet
            behöver inte känna sig bundet, om man nu vill ha andra regler
            på detta område, att avstå från att motionera i det sammanhanget.
            Fältet är öppet. Kompromissen gällde t.o.m. 1998 års val.
          </note>
          <note type="speaker">
            Anf. 37 MATS EINARSSON (v) replik:
          </note>
          <note>
            Fru talman! Som jag sade vet jag att varken
          </note>
          <note>
            Vänsterpartiet eller något annat parti är bundet av någon överenskommelse.
            Jag säger bara att jag beklagar att vi inte kunde nöja oss med
            den kompromiss som vi ändå nådde 1998. Jag kan bara konstatera
            att det inte är så. Även Vänsterpartiet får väl fundera på om
            vi ska lämna den plattformen och driva våra egna frågor när det
            gäller valsystemet. Men jag tror att det rent generellt är olyckligt
            om man får alltför mycket partipolemik just kring valsystemets
            konstruktion.
          </note>
          <note type="speaker">
            Anf. 38 PER LAGER (mp) replik:
          </note>
          <note>
            Fru talman! Mats Einarsson nämnde här att man inte bör reglera
            i oträngt mål, dvs. att de här kampanjbidragen ännu inte är så
            pass omfattande att man bör göra någon reglering utan att det
            bör vara fritt.
          </note>
          <note>
            Å andra sidan vet vi ju när det gäller oss själva här i riksdagen
            att vi har ett frivilligt system där vi ska uppge ekonomiska intressen,
            andra uppdrag osv. Om jag inte minns fel var det Vänsterpartiet
            och Miljöpartiet som just ville ha ett obligatoriskt register
            när det gäller oss själva. För att ge väljarna möjlighet att ha
            större förtroende för det politiska systemet tror jag att just
            minimiregler för kampanjbidrag är en förutsättning.
          </note>
          <note>
            Nu finns det en överenskommelse mellan partierna, men det gäller,
            som jag sade tidigare, den centrala verksamheten för partierna
            och inte nödvändigtvis enskilda kandidater. Man bara rekommenderar
            dem att lämna motsvarande redovisning av kampanjbidragen. Det
            finns alltså ingen överenskommelse som alls är tvingande.
          </note>
          <note>
            När, Mats Einarsson, ska man i så fall införa en sådan här reglering?
            Vilka signaler ska till? När ska man kunna införa det här? Hur
            långt ska det ha gått innan man inför en sådan här reglering?
          </note>
          <note type="speaker">
            Anf. 39 MATS EINARSSON (v) replik:
          </note>
          <note>
            Fru talman! Jag ska jag väl erkänna att Per Lager har en poäng
            när det gäller detta att också vi i Vänsterpartiet har ställt
            oss bakom en obligatorisk registrering och redovisning av ledamöternas
            tillgångar och sådana saker. Det är möjligtvis en något inkonsekvent
            hållning. Jag skulle dock, om än med viss försiktighet, vilja
            hävda att det finns en skillnad i fråga om detta att gå in i partierna,
            som ju rent defintionsmässigt står utanför det politiska systemet.
            Att gå in i deras inre angelägenheter är en sak. Det är en annan
            sak att reglera oss som en gång väl är valda. Men visst kan man
            göra olika bedömningar där, det kan jag hålla med om.
          </note>
          <note>
            Jag kan inte säga när det har gått så långt att man måste lagstifta.
            Jag vet inte ens med vilket mått man skulle mäta detta. Jag kan
            bara konstatera att jag inte anser att det har gått så långt att
            det är nödvändigt att lagstifta på det sätt som Miljöpartiet vill.
          </note>
          <note type="speaker">
            Anf. 40 PER LAGER (mp) replik:
          </note>
          <note>
            Fru talman! Det är ju så att när vi är riksdagsledamöter har
            vi en gång kampanjat och kommit in i riksdagen. Om vi då ska redovisa
            våra ekonomiska intressen och våra uppdrag när vi är här är det
            väl ganska rimligt att vi gör det också när vi är på väg in för
            att vara uppriktiga och rena mot väljarna. Så det tycker jag är
            en inkonsekvens från Mats Einarssons sida.
          </note>
          <note>
            Sedan har jag en allmän fundering. I utskottets skrivning står
            det att regeringen bereder frågan. Då kan man ju undra: Vad innebär
            det? Innebär det att man i Regeringskansliet sitter och filar
            på ett slags reglering eller är det bara så att man sitter och
            tänker i en vrå någonstans och anar vad detta kan bli i framtiden?
            Vad tror Mats Einarsson om det?
          </note>
          <note type="speaker">
            Anf. 41 MATS EINARSSON (v) replik:
          </note>
          <note>
            Fru talman! Jag tar det sista först. Min insyn i regeringens
            beredningar är tämligen begränsad - dvs.
          </note>
          <note>
            obefintlig. Vi får nog avvakta kommande val och vad som kan komma
            efter det innan jag kan uttala mig om vad som händer inom Regeringskansliet.
            Jag har ingen aning.
          </note>
          <note>
            Jag tycker också att vi som ledamöter, som partier, som kandidater
            i valet, ska vara öppna. Vi ska redovisa öppet varifrån vi får
            våra pengar. Vi ska redovisa hur vi använder dem. Allt detta ska
            vara öppet. Det jag har lite svårt med är att staten ska bestämma
            detta. Jag tycker att det är bättre att vi som ledamöter och partier
            själva agerar på det sättet så att vi undviker ett statsingripande
            på detta känsliga område.
          </note>
          <note type="speaker">
            Anf. 42 ROLF GUNNARSSON (m):
          </note>
          <note>
            Fru talman! Jag har en motion i den här frågan,
          </note>
          <note>
            K204, där jag tycker att de spärrar som vi i dag har gör att
            personvalet ska tas bort helt och i ett första steg sänkas, eftersom
            det inte är möjligt att göra annat till det val som nu närmar
            sig. Jag tycker att personvalet är en stimulans i det politiska
            arbetet. Jag förstår att inte alla ledamöter och inte alla partier
            håller med mig i den frågan, och det må så vara. Det har jag förstått
            av debatten här i dag.
          </note>
          <note>
            Tiderna har förändrats för politiker. Har man hållit på några
            år har man haft förmånen att uppleva både det gamla sättet att
            välja folk och att bli vald och det nya med personvalssystemet.
            Ett rent personval är alltså inget som jag ser något negativt
            med. Det är vad jag tycker är det bästa. Då är tiderna förbi då
            partikanslier och partiledningar kan bestämma vilka man vill ha
            på listorna och vilka som ska väljas. Tiderna är förbi då partierna
            kan sitta och kvotera på olika sätt.
          </note>
          <note>
            Det här med personval är mycket intressant. Jag har tagit mig
            en del tid till att studera forskningen, vad som finns om och
            kring personvalssystemet under den lilla tid då det har funnits
            i Sverige. Det gäller en del om vad som hände i landet främst
            till valet
          </note>
          <note>
            1998. Det finns en del att fundera på i utvärderingen av det.
          </note>
          <note>
            Men än en gång vill jag säga att det inte var någon kioskvältare
            direkt som fanns i Kommun-Aktuellt senast, då rubriken löd: Personval
            oroar socialdemokrater. Javisst, så är det självklart. Det kan
            man läsa ut av den här tidningsartikeln och även av konstitutionsutskottets
            betänkande som vi behandlar i dag och av vad som har sagts från
            den här platsen.
          </note>
          <note>
            Självklart sitter ingen säkert i sadeln med personvalet, varken
            socialdemokrater eller företrädare för andra partier, definitiv
            inte i ett system med personval utan spärrar, som jag hoppas att
            vi ska ha år 2006. En del av de utvärderingar som finns säger
            klart att det finns ett motstånd mot personval. Partierna vill
            inte släppa ifrån sig inflytandet.
          </note>
          <note>
            Enligt Kommun-Aktuellt var det bara var tredje socialdemokratisk
            ordförande i kommunstyrelsen som var positiv till personval. Det
            berättar alltså
          </note>
          <note>
            Kommun-Aktuellt, och jag riktigt ser framför mig de personer
            som tänker sitta kvar på sina stolar till dess att partierna -
            inte väljarna - flyttar på dem.
          </note>
          <note>
            Jag ska tillägga att det, enligt samma undersökning, även fanns
            moderata företrädare som var och är negativa till personvalet
            och kanske främst till ett rakt personval, även om det bara var
            ett fåtal.
          </note>
          <note>
            Jag tror att alla håller med om att personvalet innebär ett jobbigare
            system om man är politiker. Man måste ut och träffa folk ofta
            och mycket. Man måste ha olika sociala kontaktytor. Det skadar
            inte om man har andra intressen än politik. Det räcker inte med
            att kunna rabbla partiprogrammen sida för sida. Och det räcker
            inte med att bara ha bra kontakter med partiledning och valkommittér
            av olika slag.
          </note>
          <note>
            Jag tror att det är detta som skrämmer några. I dag har man kunnat
            skaffa sig politiska plattformar genom att vara partitrogen på
            olika sätt och med varierad finess och med olika former för att
            ta sig fram i det politiska livet. Och visst är riskerna sådana.
            Det sägs också i utvärderingarna att partierna och partitroheten
            riskerar att minska, och kommer troligtvis att minska, med ett
            rent personvalssystem.
          </note>
          <note>
            Men det finns också forskning på området om våra politiska partier
            och deras framtid, och vi får väl se vad som händer där. Men vi
            får se om vi om tio år har nuvarande partisystem. Jag tror inte
            att vi har det.
          </note>
          <note>
            Jag tror att det är en bra sammanfattning då man säger:
          </note>
          <note>
            "Fotfolkspolitikerna och utmanarna har mer att vinna på personval
            än sittande heltidspolitiker och traditionella maktbärare."
          </note>
          <note>
            Jag erkänner gärna att jag är stolt över att vara personvald
            i denna riksdag, och dessutom hemma i landstinget. Var fjärde
            ledamot i denna kammare är personvald, om jag har läst rätt i
            betänkandet. I kommunerna är det 21,7 % och i landstingen 39,6
            %. Det sistnämnda är ett riktigt hälsotecken. Men man ska komma
            ihåg att siffrorna inte säger hela sanningen och berättar hur
            många som har kommit in utan personval. Men jag tror att tolv
            ledamöter i denna kammare genom personvalet gick förbi andra och
            skaffade sig en plats.
          </note>
          <note>
            Om man skulle vilja sitta kvar och enkelt bli omvald skulle man
            som först placerad på två listor hemma i länet säga att spärrarna
            ska vara höga, allt för att trygga den egna positionen.
          </note>
          <note>
            Men jag är vän av personvalet. Jag tycker att det är stimulerande
            med personval. Men det är definitivt ett hot mot maktbärare som
            helt litar på partiet och vad partiledningarna säger om geografisk
            boendeort, könskvotering eller annan faktor för placering på en
            lista. Detta som exempel.
          </note>
          <note>
            Jag tror och hoppas att svenska folket i valet i höst kommer
            att utnyttja sina kryssmöjligheter i större omfattning än tidigare.
            Jag hoppas att folket inser de möjligheter som man har att kryssa
            och att därmed påverka.
          </note>
          <note>
            Slutligen: Visst skulle jag också ha kunnat begära några minuters
            ytterligare talartid för att fundera över den stora miljonrullning
            som sker till partierna. 140
          </note>
          <note>
            miljoner var tydligen statens bidrag enligt partistödslagen 1998.
            I det fallet är jag glad över att jag har väckt en motion om en
            sänkning av stödet till de politiska partierna. Det finns kanske
            anledning att återkomma till det.
          </note>
          <note>
            För att vi ska bli trovärdiga tror jag att också vi själva måste
            dra ned och dra in på saker och ting och inte bara kräva att alla
            andra ska göra det.
          </note>
          <note>
            Fru talman! Jag yrkar, liksom Nils Fredrik Aurelius, bifall till
            reservation 3.
          </note>
          <note type="speaker">
            Anf. 43 BARBRO FELTZING (mp):
          </note>
          <note>
            Fru talman! Jag kommer att tala med anledning av min motion i
            betänkandet om gemensamma valsedlar.
          </note>
          <note>
            För att genomföra ett val krävs det väldiga resurser. Partikampanjerna
            blir större och större för varje val med mer resor, reklam och
            jippon.
          </note>
          <note>
            En kostnad som staten står för helt och hållet är kostnaden för
            att trycka upp röstsedlar. Varje år som det är val tillverkas
            en mängd valsedlar. Det används så många som 600-650 miljoner
            valsedlar varje gång.
          </note>
          <note>
            För att tillverka dessa valsedlar använder man ca
          </note>
          <note>
            20 000 tallar, vilket är ett enormt resursslöseri. Valsedlarna
            transporteras och distribueras sedan av energikrävande fordon.
          </note>
          <note>
            Men vi vet också att varje parti skickar ut valsedlar i flera
            omgångar. Valsedlar delas ut utanför vallokalen och inne i vallokalen,
            och i postlokalerna ligger buntar med valsedlar.
          </note>
          <note>
            Varje partiorganisation transporterar också valsedlar ut till
            de olika regionerna. Detta innebär ofta stort arbete för partirepresentanterna.
          </note>
          <note>
            Jag föreslår i min motion att det ska införas gemensamma valsedlar
            för alla partier till respektive riksdags-, landstings- och kommunalval.
          </note>
          <note>
            En sådan valsedel skulle innehålla samtliga partiers beteckning
            och listor. Intill varje partibeteckning och kandidatnamn ska
            det finnas utrymme för väljaren att göra en markering.
          </note>
          <note>
            Valsedeln är tänkt att tillverkas i ett exemplar för varje person
            med rätt att välja. Dessa skulle finnas tillgängliga och delas
            ut i vallokalen till den enskilde väljaren.
          </note>
          <note>
            I Sverige finns det ca 5,5 miljoner röstberättigade.
          </note>
          <note>
            Detta innebär att antalet valsedlar skulle minskas från
          </note>
          <note>
            600 miljoner till ca 6 miljoner. Det är en ansenlig mängd, vilket
            också skulle innebära en stor besparing för staten.
          </note>
          <note>
            Fru talman! Gemensamma valsedlar som innehåller alla partier
            och kandidater finns i Belgien,
          </note>
          <note>
            Holland, Schweiz, Luxemburg, Tyskland och vårt grannland Danmark.
          </note>
          <note>
            I Danmark samsas 15 olika partier på en lista. Där finns alla
            partiers kandidater. En samlad röstsedel ger väljaren lättare
            en överblick över alla partier och kandidater.
          </note>
          <note>
            Mycket bra fungerar hela valsystemet och de gemensamma valsedlarna
            i Tyskland. Tyskland har ju både enmansvalkretsar och listval
            i regioner, och de samsas på en sedel med ca 26 olika listor.
          </note>
          <note>
            Valsedlar fyller ju fler funktioner än att förmedla väljarens
            val. De har också en informativ uppgift om vilka personer som
            kandiderar och partiets prioritering av kandidaterna.
          </note>
          <note>
            Den informativa funktionen hos valsedlarna är mycket viktig.
            Gemensamma valsedlar av detta slag ger väljaren en samlad överblick
            över de partier och kandidater som ställer upp i valet.
          </note>
          <note>
            Av störst värde får detta kanske när det som nu har införts ett
            personvalsinslag.
          </note>
          <note>
            En annan fördel är att väljaren i valögonblicket ser vilka som
            är valbara och inte behöver samla in en mängd av de olika partiernas
            valsedlar.
          </note>
          <note>
            Fru talman! Jag vill avsluta med en önskan om att min motion
            så småningom kommer att få gehör i denna kammare.
          </note>
          <note type="speaker">
            Anf. 44 MATS BERGLIND (s):
          </note>
          <note>
            Fru talman! Den här debatten har jag haft med
          </note>
          <note>
            Miljöpartiet tidigare. Det som gör mig lite förvånad är det argument
            som har kommit från flera valforskare som säger att man ska vara
            försiktig med förändringar, eftersom det är väldigt viktigt med
            igenkännandet av valsedlar, partibeteckningar och annat i ett
            valsystem.
          </note>
          <note>
            Finns det ingen oro hos Miljöpartiet för att det skulle uppfattas
            som väldigt rörigt och otydligt både när det gäller vilket parti
            man ska rösta på och när det gäller att leta reda på sin kandidat
            om man hade en gemensam valsedel? Det blir ju ingen liten valsedel
            med detta system.
          </note>
          <note type="speaker">
            Anf. 45 BARBRO FELTZING (mp):
          </note>
          <note>
            Fru talman! Nej, Mats Berglind, det blir nog inte rörigt, tvärtom,
            om man tittar på de valsedlar som finns i bl.a. Belgien, Holland,
            Schweiz och Tyskland där det är väldigt tydligt. Och det är inte
            någon liten valsedel. På den får man en väldigt stor överblick
            över detta. Jag tror inte att denna osäkerhet kommer att inträffa.
          </note>
          <note>
            Samtidigt får väljaren väldigt bra information och ser allting.
            Man slipper ha med sig en stor bunt med olika partiers valsedlar.
          </note>
          <note>
            Det är sant att vi har diskuterat detta tidigare. Och jag hoppas
            att trägen vinner så småningom.
          </note>
          <note>
            Det finns en utmärkt bok som man kan läsa där det tydligt visas
            att detta fungerar mycket bra. Jag kan se många praktiska delar.
          </note>
          <note>
            Utskottet skriver bl.a. att det inte finns några vinster i praktiskt
            hänseende med gemensamma valsedlar. Det tycker jag inte är en
            riktigt bra utgångspunkt. Jag säger att som det nu är får alla
            partimedarbetare slita och släpa med dessa valsedlar varje gång.
          </note>
          <note>
            Det är väldigt tungt att bära dem, köra ut dem till alla valdistrikt
            och dela ut dem. Sedan ska de också distribueras i många omgångar
            före valet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            6 § Livsmedelskontroll och genteknik
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU5
          </note>
          <note>
            Livsmedelskontroll och genteknik.
          </note>
          <note type="speaker">
            Anf. 46 INGVAR ERIKSSON (m):
          </note>
          <note>
            Fru talman! I miljö- och jordbruksutskottets betänkande nr 5
            behandlas ett stort antal motionsyrkanden från allmänna motionstiden
            förra hösten. Yrkandena gäller livsmedelskontroll och genteknik.
          </note>
          <note>
            Utskottet hänvisar i huvudsak till tidigare utskottsbehandling,
            EG:s rättsakter på livsmedelsområdet samt pågående arbete inom
            EU och även nationellt.
          </note>
          <note>
            Då det gäller motionerna om ursprungsmärkning av livsmedel m.m.
            delar vi moderater motionärernas syn på önskvärdheten av att ha
            ett starkt konsumentperspektiv i fråga om livsmedel, vilket också
            utskottet framhåller i betänkandet.
          </note>
          <note>
            Vi har att följa EG:s rättsakter på livsmedelsområdet som i dag
            i de flesta fall är totalharmoniserade.
          </note>
          <note>
            Vi konstaterar att en skärpning av märkningsdirektivet finns
            med i kommissionens förslag till ny lagstiftning.
          </note>
          <note>
            Då det gäller det obligatoriska märkningssystemet för nötkött
            ska klar information framgå som säkerställer sambandet mellan
            köttet och det eller de djur som köttet kommer från. Arbete pågår
            för att framöver klart få fram varifrån köttet kommer och var
            produktion och slakt har skett. Självklart är det positivt - som
            numera allt oftare sker, särskilt i Sverige -
          </note>
          <note>
            att köttet klart kan härledas till producent och gård.
          </note>
          <note>
            Import av kött från hormonbehandlade djur i produktionshöjande
            syfte är fortfarande förbjudet inom
          </note>
          <note>
            EU. Detta drabbar dock EU, enär förbudet framför allt lett till
            att USA infört strafftullar på vissa andra
          </note>
          <note>
            EU-produkter. Trots att WTO inte fullt ut godtagit
          </note>
          <note>
            EU:s linje anser vi att det är viktigt att fortsätta det här
            arbetet med att få en korrekt märkning av s.k.
          </note>
          <note>
            hormonkött. Konsumenthälsan måste sättas i centrum. Konkurrenssnedvridningen
            i sammanhanget bör också uppmärksammas. Vi förväntar oss en fortsatt
            debatt och utveckling på det här området. Det är viktigt att få
            fram sanningen.
          </note>
          <note>
            Vi ställer oss också bakom utskottsbetänkandet vad gäller de
            ställningstaganden och skrivningar som rör märkning av genmodifierade
            organismer. Likaså gäller det skrivningarna om s.k. mervärdesmat,
            functional food. Vi har under en lång tid drivit dessa frågor
            och är givetvis glada över den samsyn som numera råder i utskottet
            i dessa frågor.
          </note>
          <note>
            Fru talman! Då det gäller frågan om lokaliseringen av EU:s livsmedelsmyndighet
            har vi liksom Kristdemokraterna och Centern ansett att Sverige,
            som har en god livsmedelskontroll och sträng djurskyddslag, skulle
            vara ett bra värdland för livsmedelsmyndigheten på gemenskapsnivå.
            Regeringen har dock förordat
          </note>
          <note>
            Finland, men frågan är ännu inte avgjord då Italien obstruerat
            i frågan. Detta är beklagligt.
          </note>
          <note>
            I reservation nr 8 tar vi moderater upp frågor om småskalig livsmedelsproduktion.
            Trots den starka strukturrationalisering som pågått länge i Sverige
            vill alltfler producera och förädla livsmedel småskaligt.
          </note>
          <note>
            Alltfler konsumenter vill ha lokalt producerade livsmedel. Andelen
            sådana produkter har också ökat på marknaden.
          </note>
          <note>
            Dagens regler för denna produktion är dock onödigt hämmande och
            behöver därför ses över. Reglerna bör anpassas så att de passar
            det lilla företaget. T.ex.
          </note>
          <note>
            anser vi att det bör räcka med ett tillstånd för försäljning
            inom hela landet och inte som i dag att man måste ansöka i varje
            kommun. Det är dyrt och tar tid.
          </note>
          <note>
            Det finns ingen entydig forskning som bekräftar att ekologisk
            odling är mer miljövänlig eller ger bättre livsmedel än ett konventionellt
            miljöinriktat jordbruk. Vi moderater är för mångfald och ser ekologisk
            odling och Kravproduktion som ett av flera produktionssätt som
            kan hävda sig på egna meriter på en öppen marknad.
          </note>
          <note>
            Det är inte vi politiker som ska styra konsumenterna, utan det
            är deras eget fria val på marknaden som ska styra. Då får vi en
            bättre och mer balanserad utveckling på området där kunskap och
            skicklighet är mer avgörande. Om politiker tillför alltmer av
            statsmedel kommer vi att öka riskerna så att en långsiktigt bra
            och balanserad utveckling kan äventyras.
          </note>
          <note>
            Fru talman! Jag yrkar bifall till reservation nr 8.
          </note>
          <note>
            Frågan om livsmedelstillsynens organisation har varit ute på
            remiss, och beredning pågår i Regeringskansliet. Vi moderater
            menar att det därför är rimligt och även en vedertagen princip
            att invänta regeringens förslag i frågan. Det gäller förslag till
            arbetssätt, organisation och finansiering samt om vem som ska
            vara huvudman - staten eller kommunerna.
          </note>
          <note>
            Vi kommer att kritiskt pröva frågan före slutligt ställningstagande
            och tycker därför inte att vi i dag med säkerhet kan säga var
            vi står. Jag har annars den bestämda uppfattningen att den här
            verksamheten bör ligga så nära berörda människor som möjligt.
          </note>
          <note>
            Tillsammans med Kristdemokraterna slår vi moderater i reservation
            nr 16 fast att livsmedelsforskningen är mycket viktig och att
            det är väldigt angeläget att den utökas. På den tuffa internationella
            marknad som svenska företag nu möter är detta nödvändigt. Produktionsutvecklingen
            behöver marknadsorienteras mer - detta bl.a. genom utvecklingen
            av ny teknik, design och marknadsföring. Behovet av mer livsmedelsforskning
            är tydligt och starkt. Vi vill därför, fru talman, ge regeringen
            detta till känna.
          </note>
          <note type="speaker">
            Anf. 47 JONAS RINGQVIST (v):
          </note>
          <note>
            Fru talman! Att veta vad man äter, hur det man äter har producerats
            och att det är av god kvalitet samt att man kan göra medvetna
            val är något som alla konsumenter självklart bör ha rätt till.
            Maten är en alltför viktig del av livet för att vi inte ska kunna
            kräva rätt till information och kunskap om den. Det är något som
            vi i utskottet till stor del är eniga om. Men på en del punkter
            intar vi olika ståndpunkter.
          </note>
          <note>
            Vi har i det här betänkandet några reservationer som jag tänker
            kommentera. Reservationerna handlar om några områden där vi som
            konsumenter i dag inte har tillgång till den information som vi
            borde ha tillgång till.
          </note>
          <note>
            Den första frågan som jag vill ta upp gäller fisket.
          </note>
          <note>
            Detta diskuterades vid en utskottsutfrågning i går. En av de
            frågor som jag då lyfte fram och som jag vill lyfta fram också
            här är frågan om miljömärkning av fisk.
          </note>
          <note>
            Fisket längs Sveriges kuster och på svenskt vatten är i dag inte
            långsiktigt hållbart. Bestånden av ett flertal fiskarter har minskat
            kraftigt eller förändrats kraftigt till sin sammansättning. I
            vissa fall är det resultatet av en kombination av överfiske och
            negativ miljöpåverkan. Som konsumenter borde vi ges möjlighet
            att göra medvetna val när vi köper fisk. Utan en miljömärkning
            - något som vi inte har i dag - är det svårt.
          </note>
          <note>
            Det finns olika miljömärkningar för de flesta produktslag. Kravmärkt
            mat blir allt vanligare i affärerna, och Bra miljöval finns för
            alltfler produkter. Tyvärr är fiskprodukter ett område där konsumentmakten
            i dag inte är tillräckligt stor. Ett sätt att stärka konsumentmakten
            och göra det möjligt att välja fisk som man vet har fiskats med
            hållbara metoder vore att införa märkning av sådan fisk.
          </note>
          <note>
            Kriterierna skulle kunna innefatta fiskemetoder, transport, lagring
            och krav på att fisken är fångad på ställen där kvoterna är satta
            med utgångspunkt i vad som är långsiktigt hållbart. En sådan märkning
            skulle inte bara vara positiv i ett konsumentperspektiv utan också
            möjliggöra för de fiskare som använder hållbara metoder att få
            ut ett större värde för sina produkter.
          </note>
          <note>
            I går på utfrågningen fick vi höra att det råder tvekan kring
            om Kravs arbete, som var långt framskridet med att hitta en miljömärkning
            av fisk, kan genomföras. Vi anser att staten har ett ansvar att
            ta tag i frågan.
          </note>
          <note>
            Jag yrkar därför bifall till vår reservation här, nämligen reservation
            1 under punkt 4.
          </note>
          <note>
            En annan fråga där jag som konsument känner att jag inte vet
            tillräckligt eller har fullt förtroende för dem som producerar
            min mat är den om djurhanteringen på svenska slakterier. Vi har
            under den senaste tiden fått se skrämmande bilder från både svenska
            och utländska slakterier. Jag hoppas, och förutsätter, att det
            vi fått se är undantagen och att regeln är att hanteringen av
            djur sker under betydligt bättre villkor. Det finns skäl att kraftigt
            förbättra insynen i och tillsynen av våra slakterier för att vi
            konsumenter ska kunna ha förtroende för djurhanteringen. Vi tar
            upp detta i reservation 11.
          </note>
          <note>
            Vi anser att besiktningsveterinärerna på slakterierna bör ha
            ett självklart ansvar för att anmäla missförhållanden och brott
            mot djurskyddslagen. Det är oroväckande att besiktningsveterinärerna
            inte har tagit detta ansvar utan alltför ofta har accepterat den
            kultur som råder på slakterierna och som innebär att djurskyddslagen
            inte efterlevs. Livsmedelsverket borde ta ett ansvar för att besiktningsveterinärerna
            följer upp och anmäler brott mot djurskyddslagen.
          </note>
          <note>
            Det är även nödvändigt att införa en ökad öppenhet på slakterierna.
            För att garantera möjligheten till insyn i slakteriernas verksamhet
            bör regeringen se över möjligheten att reglera den öppenheten.
            Detta krävs för att stärka konsumenternas förtroende för svenskt
            kött.
          </note>
          <note>
            Den tredje frågan som jag vill ta upp gäller genmanipulerade
            livsmedel. Det är en fråga där det finns stor oro bland konsumenter.
            För att hinna få fram bättre vetenskapliga underlag för att bedöma
            riskerna på både kort och lång sikt samt för att ge mer tid för
            utformning av system för övervakning av genetiska utsläpp bör
            ett femårigt moratorium för all kommersiell utsättning av GMO-grödor
            införas. Vi anser också att om GMO ändå tillåts i kommersiell
            odling så är den märkning som det har fattats beslut om otillräcklig.
            Vi anser att märkningen ska gälla alla livsmedel som innehåller
            genmanipulerade beståndsdelar. Det tröskelvärde som finns med
            EU:s regler där
          </note>
          <note>
            1 % av ett livsmedel kan bestå av GMO utan att det behöver märkas
            tycker inte vi är acceptabelt. Detta tar vi upp i reservationerna
            3 och 21.
          </note>
          <note>
            Fru talman! Jag står bakom samtliga våra reservationer, men av
            tidsskäl yrkar jag bifall bara till reservation 1 under punkt
            4.
          </note>
          <note type="speaker">
            Anf. 48 CAROLINE HAGSTRÖM (kd):
          </note>
          <note>
            Fru talman! För drygt en vecka sedan var vi, några stycken från
            utskottet, på en politikerträff på riksdagens infocenter som hade
            temat Maten vi äter.
          </note>
          <note>
            Glädjande nog var mötet välbesökt och frågorna till oss politiker
            många.
          </note>
          <note>
            Många av de frågor som ställdes handlade just om mycket av det
            som vi i dag ska debattera här i kammaren. Att mat är en fråga
            som engagerar många är inte svårt att förstå. Men man märker också
            en ökad oro bland människor när det gäller frågor runtomkring
            maten vi äter. Det handlar om allt från långa, oacceptabla djurtransporter,
            sjukdomar hos djuren och genmodifiering till frågan om märkning
            av livsmedel.
          </note>
          <note>
            Därför vill jag börja med att säga att jag är mycket glad för
            att vi har enats kring en bra skrivning i detta betänkande rörande
            just märkningsfrågan. I enlighet med ett kristdemokratiskt yrkande
            säger vi nu att vi anser att regeringen ska utreda frågan om märkning
            även av annat köttslag än nöt. Detta tror jag är någonting som
            uppskattas av många konsumenter.
          </note>
          <note>
            Jag tycker på det hela taget, fru talman, att detta är ett ganska
            bra betänkande. Men vi kristdemokrater har på grund av avvikande
            uppfattning i några frågor tre reservationer samt ett särskilt
            yttrande fogat till betänkandet. Jag tänker nu uppehålla mig runt
            några av dessa.
          </note>
          <note>
            I reservation nr 9 tar vi upp frågan om småskalig livsmedelsproduktion.
            Det växande intresset från konsumenterna av att köpa lokalt producerade
            livsmedel ska enligt vår syn stödjas - inte minst av miljöhänsyn,
            eftersom transporterna av livsmedel då minskar. Därför anser vi
            att den småskaliga livsmedelsproduktionen och förädlingen måste
            få ökade möjligheter till forskning och utveckling genom en fond
            liknande den som trädgårdsnäringen efter propåer från Kristdemokraterna
            nu har fått. Den småskaliga livsmedelsproduktionen består liksom
            trädgårdsodlingen av en strukturellt småskalig företagarbransch
            med en begränsad produktionsandel som kanaliseras via egna utbudsorganisationer.
            Branschen möter därför samma svårigheter som trädgårdsodlingen
            när det gäller att på frivillig basis organisera resurser för
            tillämpad forsknings- och utvecklingsverksamhet. Jag vill, fru
            talman, härmed yrka bifall till reservation nr 9.
          </note>
          <note>
            Reservation nr 7 handlar om lokaliseringen av
          </note>
          <note>
            EU:s nya livsmedelsmyndighet. Enligt vad jag har förstått så
            har Sverige nu gett upp hoppet om och viljan att driva frågan
            att lokaliseringen av myndigheten bör ske till Sverige. Sverige
            och Sveriges bönder har under lång tid investerat oerhört mycket
            i bra miljöbetingelser och riktig djurhållning för att kvalitetssäkra
            våra livsmedel. Jag tycker att det nu är hög tid att ta hem mervärdena
            av dessa investeringar. Med vår förhållandevis goda djurhälsa
            och goda livsmedelssäkerhet anser jag att Sverige lämpar sig väl
            som värdland för en livsmedelsmyndighet på gemensamhetsnivå. Jag
            anser att regeringen ska verka för detta inom EU.
          </note>
          <note>
            Fru talman! I detta sammanhang skulle jag också vilja ta upp
            Livsmedelsverkets situation. Det kommer nu larmsignaler om akut
            brist på pengar för innevarande budgetår - så akuta att verket
            hittills har fått göra neddragningar på 14 miljoner kronor. Ändå
            saknas mellan 4 och 5 miljoner kronor! Denna brist på budgetmedel
            får naturligtvis oacceptabla konsekvenser, inte minst för konsumenterna,
            då vi nu bl.a.
          </note>
          <note>
            riskerar att få sämre kontroll av t.ex. bekämpningsmedel i mat.
            I dessa tider av matskandaler och djursjukdomar satsar man inom
            EU stora belopp på livsmedelssäkerhet.
          </note>
          <note>
            Min fråga till Michael Hagberg blir: Hur kommer ni från majoritetens
            sida att hantera den nu uppstådda krisen inom Livsmedelsverket?
          </note>
          <note>
            Fru talman! I ett av våra särskilda yttranden tar vi upp frågan
            om salmonella och bekämpandet av smittsamma husdjurssjukdomar
            och zoonoser. Trots att vi i
          </note>
          <note>
            Sverige i dag har en ganska unik och god salmonellasituation,
            som har krävt enorma insatser från svenska bönder, så måste vi
            med all kraft fortsätta att hålla
          </note>
          <note>
            Sverige fritt från salmonella. Men det har visat sig vara lättare
            sagt än gjort. Ett kryphål i den svenska livsmedelslagstiftningen
            möjliggör att importerat kycklingkött som packas om någonstans
            och sprutas med enprocentig saltlakelösning klassas som berett
            livsmedel, och det behöver därmed inte salmonellatestas innan
            det förs in i Sverige. Risken att vi får in salmonellasmittat
            kött i våra livsmedelsdiskar är uppenbar då en stor del av importen
            kommer från länder som Thailand och Brasilien, där salmonellasmittan
            är mycket utbredd.
          </note>
          <note>
            Jag har tidigare ställt en fråga till jordbruksministern angående
            detta, men svaret jag fick gav ingen lösning. Därför undrar jag
            nu om Michael Hagberg kanske kan svara på vad som händer i denna
            fråga.
          </note>
          <note>
            En annan viktig fråga är de neddragna budgetmedel som redovisades
            i budgetpropositionen beträffande anslaget 42:5, Bekämpande av
            smittsamma husdjurssjukdomar. Under lång tid har den svenska staten
            investerat mycket i att förebygga, kontrollera och bekämpa inhemska
            djursjukdomar och zoonoser. I
          </note>
          <note>
            och med detta djurhälsoprogram har den direkta bekämpningen vid
            akuta sjukdomsutbrott på sikt kunnat hållas nere, och därmed också
            statens långsiktiga kostnader eftersom djurägarna har lagbunden
            rätt till ersättning vid sådana utbrott. Dessa uppbyggda kontroll-
            och bekämpningsprogram är grunden för den svenska modellen för
            god djurhållning och livsmedelssäkerhet. Under ordförandeskapet
            drev Sverige den förebyggande och proaktiva linjen. Här finns
            såväl djurskydds- som folkhälsoaspekter. I djurskyddslagstiftningen
            är djurhälsa en viktig del. Våra djur ska skyddas mot lidande
            och sjukdom. Ju högre smittryck i djurpopulationen, desto större
            användning av läkemedel, dvs. antibiotika. Då ökar resistensproblemen
            i alla led, både på djur, bland livsmedel och bland människor.
            Därför anser vi att det är oacceptabelt att majoriteten i riksdagen
            har beslutat om neddragning av resurser beträffande just detta
            anslag.
          </note>
          <note>
            Varför kan vi inte i enlighet med Kristdemokraternas motion enas
            om att Jordbruksverket självt ska få göra en omprioritering inom
            sin budgetram för att säkerställa det viktiga arbete som är i
            gång, Michael
          </note>
          <note>
            Hagberg? Det kostar ju inte ens några pengar.
          </note>
          <note type="speaker">
            Anf. 49 ESKIL ERLANDSSON (c):
          </note>
          <note>
            Fru talman! Det är viktigt att kontrollera de livsmedel som finns
            på marknaden. Det är viktigt att vi konsumenter vet vad vi får
            i oss - för vi är ju alla konsumenter.
          </note>
          <note>
            Därtill är det viktigt att vi hjälper till, genom den kontroll
            som är nödvändig, att skapa förtroende för produktionen och alla
            dess olika led. Sverige har haft, och har fortsatt, en god tradition
            när det gäller kontroll av livsmedel. Den salmonellapolitik som
            vi har bedrivit i vårt land - för att ta ett exempel - har varit
            effektiv och framgångsrik.
          </note>
          <note>
            I de tider vi lever nu, då livsmedelsmarknaden blir alltmer internationell,
            är det viktigt att Sverige också hjälper till att driva på andra
            länder. Sverige ska driva på andra länder så att också de länderna
            sköter sin livsmedelskontroll på ett bra sätt. Ty de brister som
            vi ibland hör talas om drabbar inte bara konsumenter i de länder
            som jag här talar om, utan de kan ju numera också drabba människor
            i vårt land eftersom vi i dag handlar med livsmedel på ett sätt
            som vi inte gjorde i gångna tider.
          </note>
          <note>
            EU är en gemensam marknad. På en gemensam marknad måste man ha
            gemensamma regler, gemensamma kontroller och om regler inte följs
            måste man ju ha ett gemensamt sanktionssystem. Så är det inte
            på det här området. Detta måste man ha för att säkerställa konsumentskyddet
            och värna likvärdiga konkurrensvillkor, vilket för övrigt producenter
            lider av i andra sammanhang också.
          </note>
          <note>
            Enligt min uppfattning, och mot den bakgrund jag har nämnt, kan
            livsmedelskontrollen inte skötas på nationell nivå. Vi i Centerpartiet
            har drivit kravet på en gemensam livsmedelsmyndighet på EU-nivå.
            En sådan myndighet växer nu fram, men denna myndighet kommer inte
            att få ta ansvar för den helhet som vi i Centerpartiet har efterlyst.
            Den föreslagna myndigheten lever helt enkelt inte upp till de
            behov som finns för att säkerställa konsumenternas såväl som producenternas
            intressen när det gäller att ta fram säkra livsmedel.
          </note>
          <note>
            Olika livsmedelsskandaler har visat att vissa länder missköter
            detta med livsmedelskontroller. Det är allvarligt både för de
            boende i de här länderna och för oss övriga inom EU eftersom även
            marknaden på livsmedel nu är gemensam. Det behövs en gemensam
            myndighet på EU-nivå med befogenhet att ingripa mot de länder
            som inte sköter sin egen kontroll.
          </note>
          <note>
            Michael Hagberg, är det så att vi på det här området inte lever
            med en gemensam marknad? Eller varför emotsätter ni er det krav
            som vi gång på gång har framfört om att vi ska få en myndighet
            med tänder, en myndighet som kan bita ifrån sig när sådana saker
            som inte får uppstå ändå uppstår inte en gång utan gång efter
            annan?
          </note>
          <note>
            Som framgår av en reservation vill Centerpartiet gå längre än
            det uppdrag som den nya EU-
          </note>
          <note>
            myndigheten avses få enligt det som nu föreslås.
          </note>
          <note>
            Samtidigt måste man konstatera att det kommer en myndighet. Vi
            får väl göra det bästa möjliga av situationen med den myndighet
            som arbetats fram. Då tycker jag att vi ska hjälpas åt att driva
            på så att den myndighet som kommer får i uppdrag att i nära samarbete
            med t.ex. veterinärbyrån inom EU och kommissionen göra det bästa
            möjliga så att rådgivning, riskbedömning, riskhantering och sanktioner
            kan hanteras tillsammans och under något slags gemensam överrock
            inom vårt gemensamma område, den europeiska unionen.
          </note>
          <note>
            Fru talman! Jag ska inte yrka bifall till eller ens debattera
            några andra av de reservationer som grundar sig på ett antal motionsyrkanden
            som vi har i det här betänkanden, utan jag nöjer mig med att yrka
            bifall till min reservation nr 5.
          </note>
          <note type="speaker">
            Anf. 50 HARALD NORDLUND (fp):
          </note>
          <note>
            Fru talman! Mat betyder mycket för oss. Det är inte bara så att
            mat gör att vi kan överleva. Mat är mycket mer. Mat är religion,
            kultur och mycket annat. Men mat har också blivit mer och mer
            politik.
          </note>
          <note>
            Vad handlar då politiken om?
          </note>
          <note>
            För mig som socialliberal är det viktigt att bevaka öppenheten,
            spårbarheten, redligheten och renligheten. Vi tycker, och har
            rätt att tycka, att all mat ska vara ofarlig. Trots detta självklara
            behöver vi ha ett kontrollsystem. Ett system för att skapa säkerhet
            måste vara lika för alla producenter i alla led i livsmedelskedjan
            i hela unionen. För varje typ av produktion och för varje plats
            menar vi att det ska finnas en egen kontroll. Det är den kontrollerande
            myndigheten som ska tala om hur egenkontrollen och rapporteringen
            ska utföras. Ansvaret för den nationella kontrollen ska den myndighet
            ha som har ansvaret för livsmedelssäkerheten i landet. Produktkontrollen
            är viktig i alla led. Om man har dåliga varor tidigt i produktionen
            skapar det problem i hela produktionskedjan. Därför räcker det
            inte med att kontrollera slutprodukten.
          </note>
          <note>
            Redligheten handlar om livsmedelsproducentens rätt att själv
            beskriva vad en produkt är, hur den framställts osv. Men, och
            det är viktigt, det som sägs måste gå att bevisa. De nationella
            myndigheterna ska arbeta nära den europeiska livsmedelsbyrån och
            också vara en länk mellan landets forskning och erfarenhet och
            den europeiska nivån. Det tredje ledet, Europanivå, måste se till
            att det finns gemensamma regler, och detta eftersom jordbrukspolitiken
            är gemensam.
          </note>
          <note>
            Det allra viktigaste när det gäller den europeiska kontrollmyndigheten
            är dock att den kan knyta till sig de bästa experterna. Det är
            faktiskt viktigare att man kan finna de allra bästa experterna
            än var man geografiskt placerar myndigheten. Ett exempel på hur
            unionen kan ta till sig erfarenheter är ju de svenska begränsningarna
            av antibiotikaanvändningen i fodermedel.
          </note>
          <note>
            För att kunna garantera att den nationella kontrollen lever upp
            till kraven behövs det en kontroll av kontrollanterna, dvs. den
            europeiska myndigheten måste kunna kontrollera hur den nationella
            myndigheten sköter sina åligganden - ett matens FBI om man så
            vill.
          </note>
          <note>
            På ingen annat området ges en myndighet så stor makt som detta
            innebär, men livsmedelsfrågorna har ju den stora betydelsen. Det
            handlar om en ordning för säkrare och sundare livsmedel i EU.
            Organisationen för den nationella livsmedelskontrollen kommer
            vi att ha anledning att debattera här i kammaren inom några månader.
          </note>
          <note>
            I den gemensamma politiken i Europa måste enligt Amsterdamfördraget
            hänsyn tas till konsumenternas önskemål. För närvarande gäller
            tyvärr att producentintresset väger tyngre än konsumentintresset,
            speciellt inom jordbrukspolitiken. Vi i Sverige bör alltså verka
            för att konsumentintresset ges en ökad vikt.
          </note>
          <note>
            Fru talman! Jag vill yrka bifall till reservation nr 18.
          </note>
          <note type="speaker">
            Anf. 51 PER LAGER (mp):
          </note>
          <note>
            Fru talman! Jag vill först yrka bifall till reservation 21 som
            handlar om ett femårigt moratorium för all kommersiell utsättning
            av genetiskt modifierade organismer. I övrigt ställer jag mig
            bakom de reservationer där Miljöpartiet finns med. Jag vill gå
            in på några av dem för att visa hur viktiga de kan vara.
          </note>
          <note>
            Livsmedel bör vara livsmedel och ingenting annat. I användningen
            av begreppet livsmedel bör ligga ett krav på kvalitet. Frågan
            är om man kan kalla strömming med dioxinhalter som inte är bra
            för människan livsmedel. Nej, det kan man givetvis inte.
          </note>
          <note>
            Den fisk som vi äter får inte innehålla sådant som gör oss sjuka,
            och dioxin tillhör de absolut giftigaste ämnen som vi känner till.
            Även om vi vet att fisk allmänt sett är väldigt nyttig får inte
            nyttigheten anses väga upp fiskens giftighet. Detta gäller just
            beträffande dioxinhalten i strömming.
          </note>
          <note>
            Kostrekommendationer i all ära - man måste veta varifrån den
            fisk som man har på sitt fat kommer. Jag menar att vi alltid måste
            se till de känsligaste grupperna när vi talar om livsmedel, precis
            som vi gör när vi t.ex. talar om luften. Man får inte säga att
            vissa människor inte får gå ut vissa dagar eller får flytta någon
            annanstans därför att luften är dålig.
          </note>
          <note>
            Man utfärdar kostrekommendationer vad gäller fisk och säger att
            fertila kvinnor inte ska äta fisk mer än en gång i månaden medan
            vi äldre, men inte barn, får äta fisk en gång i veckan osv. Sådant
            får vi aldrig acceptera utan vi måste få ned gränsvärdena. Det
            må kosta vad det kostar i form av bekymmer för yrkesfiskarna för
            att de inte får lov att ta upp sådan fisk.
          </note>
          <note>
            Det är faktiskt viktigare med hälsan.
          </note>
          <note>
            Jag skulle också vilja ta upp problemet med omärkta genmanipulerade
            produkter. Vi menar att regeringen nu måste snabbutreda bristerna
            i kontrollen av märkningen av genmanipulerade livsmedel.
          </note>
          <note>
            Det finns flera indikationer på att omärkta livsmedelsprodukter
            faktiskt innehåller genmanipulerade beståndsdelar. Det är därför
            väldigt viktigt att märkningen görs obligatorisk och kopplas till
            spårbarhetskriterier.
          </note>
          <note>
            En viktig reservation handlar om djurskyddstillsyn vid slakterier,
            men den har redan tagits upp av
          </note>
          <note>
            Jonas Ringqvist.
          </note>
          <note>
            Vad avser livsmedelstillsynen skulle jag vilja nämna min lilla
            hemkommun Sotenäs som exempel på att de lagstadgade kraven blir
            för dyra för kommunerna. Kommunen har inte råd att uppfylla Livsmedelsverkets
            krav på förbättringar. Man kan inte som vid annan tillsyn höja
            avgifterna. Det får man inte göra när det gäller livsmedel. Dessa
            avgifter har legat stilla sedan 1994. Ska man genomföra en förbättring
            av tillsynen tvingas man ta av kommunens pengar.
          </note>
          <note>
            Den får inte något extra bidrag eller möjlighet att höja avgiften,
            vilket borde vara en självklarhet.
          </note>
          <note>
            För att tillsynen ska komma upp på den nivå som vi skulle önska
            måste det finnas en möjlighet att höja avgifterna. Förorenaren
            ska helt enkelt betala. Det är viktigt att tillsynen kan finansieras
            på det sättet.
          </note>
          <note>
            När det gäller ekologiska livsmedel anser vi att regeringen öppet
            ska redovisa sin ståndpunkt vad avser tillsatser. Det har för
            åren 2002-2004 anvisats
          </note>
          <note>
            10 miljoner extra per år till konsumentområdet, och
          </note>
          <note>
            Miljöpartiet menar att 3 miljoner av dessa medel bör sättas av
            för kriterieutveckling inom miljömärkning och etisk märkning.
            Det har nämligen framkommit uppgifter om att Livsmedelsverket
            i internationella sammanhang driver en linje som kanske inte är
            så bra för den svenska ekologiska branschen och för Kravmärkningen.
          </note>
          <note>
            Vad gäller genteknik vill vi att ett riskforskningsprogram ska
            initieras av Vinnova och Formas. Vi i
          </note>
          <note>
            Miljöpartiet är oerhört intresserade av stamcellsforskningen
            och menar att man kan bejaka den. Denna forskning är fristående
            vad gäller risker och biverkningar. Genmanipulation av djur inom
            livsmedelsproduktionens sfär ska dock givetvis inte vara tillåten.
            Genmanipulation av djur ska endast i undantagsfall tillåtas för
            medicinsk forskning.
          </note>
          <note type="speaker">
            Anf. 52 HARALD NORDLUND (fp) replik:
          </note>
          <note>
            Fru talman! Per Lager tog upp den mycket viktiga frågan om den
            förgiftade fisken i våra vatten. Han tog som exempel giftet dioxin.
            Som bekant har Sverige önskat och fått undantag från förbudet
            mot att använda dioxinförgiftad strömming som föda.
          </note>
          <note>
            Jag har saknat Miljöpartiets engagemang i den frågan. Jag hör
            att Per Lager säger att det här är ett problem, men jag menar
            att Miljöpartiet i samband med att Sverige sökte och fick detta
            undantag var förvånansvärt passivt. Vad gjorde Miljöpartiet för
            att påverka den svenska regeringen att följa det förbud som man
            gemensamt beslöt om i EU?
          </note>
          <note type="speaker">
            Anf. 53 PER LAGER (mp) replik:
          </note>
          <note>
            Fru talman! Det var lustigt att höra att Miljöpartiet skulle
            ha varit passivt. Harald Nordlund! Jag kan bara påminna mig oerhört
            kraftiga reaktioner från Miljöpartiets sida i form av ett flertal
            pressmeddelanden, deltagande i debatter osv. Vi gjorde allt vad
            vi kunde göra i den situationen.
          </note>
          <note>
            Jag vill inte säga att jag efterlyser Folkpartiets engagemang,
            för jag var själv helt upptagen med vårt eget engagemang. Vi ser
            det helt enkelt som oacceptabelt att Sverige skulle ha ett undantag
            i den här frågan.
          </note>
          <note type="speaker">
            Anf. 54 HARALD NORDLUND (fp) replik:
          </note>
          <note>
            Fru talman! Jag tycker att det är viktigt att vi här i kammaren
            från många håll gör den typ av markeringar som Per Lager nu gör.
            Det är oacceptabelt att vi när man på den europeiska nivån finner
            ett födoämne vara kraftigt förgiftat här ska göra undantag från
            ett förbud mot dess användning som föda.
          </note>
          <note type="speaker">
            Anf. 55 PER LAGER (mp) replik:
          </note>
          <note>
            Fru talman! Vi är helt överens. Livsmedel ska vara livsmedel
            och ingenting annat. Den förgiftade strömmingen är med de halter
            av dioxin som den har inte ett livsmedel.
          </note>
          <note type="speaker">
            Anf. 56 MICHAEL HAGBERG (s):
          </note>
          <note>
            Fru talman! Ledamöter! Vi diskuterar nu Sveriges, EU:s och kanske
            hela världens livsmedelspolitik och livsmedelsförsörjning. Det
            är en fråga som har engagerat och engagerar världens konsumenter.
            Det är oerhört viktigt, fru talman, att den här typen av frågor
            diskuteras i miljö- och jordbruksutskottet, där vi tar ett samlat
            grepp över miljöpolitiken. Vi driver från vårt lands sida miljöpolitik
            i EU, och vi använder
          </note>
          <note>
            EU som en spjutspets internationellt för att få en miljö som
            är bra för oss i dag och för framtiden. Vi sätter bra kvalitet
            på vatten, luft och livsmedel och livsmedelstrygghet främst på
            dagordningen.
          </note>
          <note>
            Vi gillar den debatten. Den är viktig. Vi har märkt att debatten
            har varit framåtsyftande och har fått ett väldigt gehör i samhället.
            Vi har sett att konsumenter i Sverige och Europa har varit oroliga
            för de livsmedel som de har ätit och äter. Det tycker vi är bra.
            Vi vill sätta konsumentintresset främst när det gäller miljöpolitiken
            på livsmedelsområdet. Vi vill sätta medborgarnas intresse främst
            när det gäller miljöpolitiken generellt i Sverige och resten av
            Europa. Det är viktigt. Vi ska ta de enskilda individernas oro
            på allvar.
          </note>
          <note>
            Jag vill också titta vidare och se hur debatten har gått i den
            här kammaren sedan jag kom hit. 1995/96, fru talman, stod vi och
            diskuterade de här frågorna engagerat, intresserat och kritiskt
            granskande. Det är ganska spännande att höra Ingvar Eriksson från
            moderaterna säga att vi har kommit så långt i livsmedelspolitiken
            att vi kan vara riktigt nöjda - men sedan har vi flera saker som
            också ska verkställas. Så kommer det att bli, och så ska det förbli.
          </note>
          <note>
            Utvecklingen på det här området får inte stanna till. Utvecklingen
            ska fortsätta. Vi är inte nöjda med en livspolitik där folk är
            oroliga, utan vi måste få till åtgärder, både i primärproduktionen,
            Eskil Erlandsson, och i förädlingen när det gäller livsmedelsindustrin.
            Har vi ett samlat grepp där får vi också en möjlighet till att
            fortsätta utveckla de här produkterna med miljötänkande som ett
            gott försäljningsargument till konsumenterna i Europa.
          </note>
          <note>
            På sikt vill vi naturligtvis se från majoritetens sida att det
            inte bara är de höginkomsttagande konsumenterna i Europa som ska
            kunna ta till sig de här kvaliteterna i produkterna. Därför är
            det viktigt att vi tillsammans med de övriga länderna i EU jobbar
            för att vi ska få samma program som vi har i vårt land planterat
            i de andra ländernas lagstiftning, i de andra primärproducenternas
            fingrar och verktyg och i livsmedelsindustrins miljötänkande,
            både hos dem som jobbar på golvet, dem som forskar och dem som
            planerar produktionen. Vi är en god bit på väg. Våra produkter
            är starkt efterfrågade, naturligtvis både i vårt land och i andra
            länder. Försäljningsargumentet är ett gott miljötänkande.
          </note>
          <note>
            Man kan också fundera på - det är en del av oss som har motionerat
            om det, både i det ärende som diskuteras här och nu och det betänkande
            som vi kommer att diskutera och besluta om efter det här ärendet
            - forskningen i framtiden. Där har vi sett att livsmedelsforskningen
            har gett flera olika ben för livsmedelsindustrin att stå på. 1995/96
            diskuterade vi intensivt hur vi skulle kunna få försäljning av
            functional food-produkter och tala om de hälsobringande effekter
            som de ger för människor, t.ex. hur man kan få en bättre mage
            av Proviva, knäckebröd och annat. Vi har haft en bred och fin
            diskussion om det.
          </note>
          <note>
            Och nu har det gjort att vissa producenter har fått ytterligare
            ett ben att stå på, så att det inte bara blir mejeriprodukter,
            vilket kommer att betyda att vi kommer att kunna se en livskraftig
            produktion av flera olika produktsorter som har fått ett bra genomslag
            ute.
          </note>
          <note>
            Fru talman! Jag vill också kommentera några av de saker som har
            diskuterats av mina kamrater i utskottet där vi inte har riktigt
            samma uppfattning om allting.
          </note>
          <note>
            Jag skulle vilja ställa en fråga till Ingvar Eriksson.
          </note>
          <note>
            Vi har ett stöd i dag till ekologisk produktion. Då satsar vi
            på att vi ska ha ett övergångsstöd. Jag förstår inte riktigt motionen
            där ni diskuterar den småskaliga produktionen. Det låter nästan
            som om ni vill införa någon form av produktionsstöd, alltså att
            vi ska lämna idéerna om att ha ett övergångsstöd till förmån för
            produktionsstöd. Det skulle jag vilja ha ett svar på.
          </note>
          <note>
            Från kd:s sida, och också lite från moderaternas sida, tar man
            upp det här om att man ska kunna gynna småskalig produktion genom
            de s.k. § 16-tillstånden, alltså att man ska kunna ta ett beslut
            i kommunen om att något är schyst framtaget enligt de lagstiftningar
            och regler som finns. Om man tar det beslutet i en kommun ska
            det kunna gälla i alla kommuner i vårt land. Ett sådant förslag
            kommer, och det är bra, för den delen.
          </note>
          <note>
            Men den viktigaste frågan, och det vet ju vi som sitter i utskottet,
            för dem som producerar livsmedel lokalt är ju de höga avgifterna
            och skillnaderna mellan de avgifter som de små producenterna får
            betala och de avgifter som de större får betala. Det avgiftssystemet
            kommer att förändras och ses över. Förslag kommer.
          </note>
          <note>
            Vi hade en avslutande debatt om fisket, som också
          </note>
          <note>
            Jonas Ringqvist från Vänstern har tagit upp, där vi har bett
            om att vi ska få ett undantag för strömmingen i Östersjön. För
            vi en sådan debatt som vi gjorde här nyss underklassar vi ju all
            strömming i Östersjön. All strömming i Östersjön är inte drabbad
            av för höga halter av dioxin. För vi den här debatten diskvalificerar
            vi all den fisken som människoföda. Det är en av effekterna, och
            den är vi oroliga för. Den andra effekten är att det kustnära
            fiskets möjlighet till utveckling kommer att minska, och man kanske
            t.o.m. tyvärr är tvungen att lägga ned verksamheten. Därför måste
            vi ha en övergångslösning för den här övergången när det gäller
            den delen som vi nu har.
          </note>
          <note>
            Sedan pratade vi om genmodifierade produkter.
          </note>
          <note>
            Vänstern och Miljöpartiet vill ha ett moratorium. Som vi ser
            det finns det en risk att forskningen avstannar på det här området.
            Samtidigt vill man ha en ännu tydligare märkning av genmodifierade
            produkter än vad vi har i dag. Jag tror snarare tvärtom att de
            förslagen kommer att hindra att vi i framtiden ska kunna få en
            utveckling av märkningssystemet när det gäller genmodifierade
            produkter.
          </note>
          <note>
            Caroline Hagström frågade mig om Gotlandsmodellen, dvs. § 16,
            och det har jag alldeles nyss svarat på i samband med att jag
            pratade om moderaterna.
          </note>
          <note>
            Caroline Hagström har också djup insyn i hur Livsmedelsverkets
            ekonomi ser ut. Det har inte jag. Däremot vet jag att Livsmedelsverket
            gör ett bra jobb och diskuterar, informerar och utbildar om de
            nationella programmen. Jag vet också att Livsmedelsverket har
            en del egna initiativ, som inte vi eller regeringen har beställt,
            som jag misstänker kan kosta en och annan krona. T.ex. har man
            varit väldigt aktiv i debatten om hur vi ska organisera livsmedelskontrollen
            i framtiden.
          </note>
          <note>
            Eskil Erlandsson pratar om att vi ska ha en livsmedelslag i Sverige
            som är aktiv och utåtriktad. Vi vill också ha en liknande verksamhet
            i resen av Europa. Jordbruksrådets möte i Bryssel har beslutat
            om en myndighet för livsmedelssäkerhet som ska skapa en allmän
            europeisk livsmedelslag. Det regelverk som livsmedelsföretagen
            kommer att få kommer också att ge dem ansvar för producenterna.
            Primärproducenterna och livsmedelsproducenterna kommer att bli
            ansvariga för de produkter som man kommer att saluföra. Vi tror
            och hoppas att myndigheten också ska kunna vara av en prisdämpande
            karaktär som kan ge lägre priser och säkrare livsmedel i framtiden.
            Myndigheten ska också bistå det vetenskapliga rådet, och då kommer
            hela livsmedelskedjan att omfattas, alltså även foder och djurskyddsfrågor.
            Det är ett första steg mot ett samlat grepp när det gäller livsmedelspolitiken
            i Europa, och beslut om den här myndigheten togs för ungefär tio-tolv
            dagar sedan. Jag är mycket spänd inför om myndigheten kommer att
            bli det verktyg som vi i Sveriges riksdag hoppas på. Jag hoppas
            att också Eskil Erlandsson är det. Vi kommer att driva på för
            det.
          </note>
          <note>
            Vi kan se tillbaka på den debatt vi hade 1995 och
          </note>
          <note>
            1996. Nu, år 2002, kan vi se Moderaterna, Kristdemokraterna och
            andra partier säga att vi är på rätt väg.
          </note>
          <note>
            Vi är inte framme än utan vi ska längre. Jag tror att myndigheten
            kommer att vara ett betydelsefullt verktyg för utvecklingen inom
            livsmedelssäkerhet och för konsumenterna i Europa.
          </note>
          <note type="speaker">
            Anf. 57 ESKIL ERLANDSSON (c) replik:
          </note>
          <note>
            Fru talman! Michael Hagberg och jag är överens om att alla människor,
            inte bara höginkomsttagare, ska ha tillgång till högkvalitativa,
            säkra livsmedel. Vi är också överens om att vi ska försöka inplantera
            samma kontroll och omsorg om djur och livsmedel som vi har i Sverige
            i andra delar av den gemenskap vi jobbar under.
          </note>
          <note>
            Det förvånar mig att Michael Hagberg tar så lätt på den myndighetsfråga
            jag tog upp i mitt anförande.
          </note>
          <note>
            Den myndighet som nu har inrättats kommer inte att få de befogenheter
            jag efterlyste, att ingripa mot det land som inte lever upp till
            den höga nivå som vi vill ha inom gemenskapen på detta område.
            Vi vill ju alla ha säkra och sunda livsmedel.
          </note>
          <note>
            Varför kan inte Michael Hagberg och Socialdemokraterna hjälpa
            oss i våra ansträngningar att få den myndighet som vi efterlyser,
            en myndighet med tänder? Vi vill ha en myndighet som gör att vi
            förhoppningsvis kan undvika t.ex. foderskandaler, som vi har haft
            alltför många av i Europa under senare tid.
          </note>
          <note type="speaker">
            Anf. 58 MICHAEL HAGBERG (s) replik:
          </note>
          <note>
            Fru talman! Eskil Erlandsson och övriga intresserade deltagare!
            Myndigheten inrättades för ett antal dagar sedan. Den kommer att
            jobba utifrån de regler och statuter som den har fått i den inledande
            fasen.
          </note>
          <note>
            Här handlar det om hur vi ska utveckla myndigheten och på vilken
            nivå vi ska lägga kraven för kontroller och gemensamma regler
            när det gäller t.ex. foderstatus.
          </note>
          <note>
            Sverige har ett antal undantag i dag som vi vill att även de
            andra länderna ska kunna ta till sig. Harald
          </note>
          <note>
            Nordlund tog upp frågan om antibiotika i foder. Vi har pratat
            om undantagen när det gäller import av kötträtter som är smittade
            av salmonella.
          </note>
          <note>
            Vi ska ta en bit i taget. Det finns redan i dag regler som förbjuder
            användande av köttmjöl i foder. Naturligtvis ska vi utveckla den
            delen. Där ska vi använda myndigheten som verktyg.
          </note>
          <note>
            Verktyget finns nu i vår hand. Det gjorde det inte när motionen
            skrevs.
          </note>
          <note type="speaker">
            Anf. 59 ESKIL ERLANDSSON (c) replik:
          </note>
          <note>
            Fru talman! Finns ambitionen hos Michael Hagberg och socialdemokratin
            att jobba i den riktning som jag anför, nämligen för att denna
            myndighet ska få en status som övermyndighet? Då kan den gripa
            in mot nationella myndigheter som inte sköter sig och säga att
            de måste göra något så att det blir en förbättring på området.
          </note>
          <note type="speaker">
            Anf. 60 MICHAEL HAGBERG (s) replik:
          </note>
          <note>
            Fru talman! Vi tycker att det sätt vi jobbar på med frågor om
            livsmedelskontroll och djurtillsyn i Sverige i dag är riktigt
            bra. Livsmedelsverket och Jordbruksverket sköter de nationella
            programmen och ser till att kommunerna sköter verksamheten ute.
            Verken ska kontrollera om den delen sköts av kommunerna. Vi gillar
            den organisationen och tycker att den vore bra också i Europasamarbetet.
          </note>
          <note>
            Ambitionen finns att vi ska använda myndigheten för att även
            kontrollera nationer. Vi sätter konsumenten och livsmedelssäkerheten
            i förgrunden. Då behöver vi ha verktyg, så att inte kortsiktiga
            vinstintressen får livsmedelssäkerheten och produktionen på fall.
          </note>
          <note type="speaker">
            Anf. 61 PER LAGER (mp) replik:
          </note>
          <note>
            Fru talman! Menar verkligen Michael Hagberg att vi ska sätta
            kustfiskarnas situation framför människors hälsa, framför allt
            hälsan hos unga kvinnor och barn, när det gäller dioxinförgiftad
            strömming? Michael Hagberg nämnde att all strömming inte är dioxinförgiftad
            i den graden. Det är alldeles riktigt.
          </note>
          <note>
            Men hur ska vi skilja den förgiftade från den mindre förgiftade?
            Det är stört omöjligt.
          </note>
          <note>
            Vad menar Michael Hagberg? Ska undantaget gälla på grund av kustfiskarnas
            arbetsmöjligheter?
          </note>
          <note>
            Ska inte hälsan alltid ställas först? Ska inte försiktighetsprincipen
            alltid ställas först? Vi kan hjälpa till med bidrag för att kunna
            genomföra ett stopp av strömmingsupptaget och ge yrkesfiskarna
            möjlighet till annat under tiden. Det viktigaste är väl hälsan,
            är det inte så?
          </note>
          <note type="speaker">
            Anf. 62 MICHAEL HAGBERG (s) replik:
          </note>
          <note>
            Fru talman! Per Lager skulle kunna måla in mig i ett hörn om
            jag inte var uppmärksam. Det är glasklart att hälsan ska sättas
            först. Det är därför som vi har jobbat länge och krävt undantag
            från regeln långt innan den tillfälliga höjningen av dioxinhalterna
            i vissa fiskar i Östersjön har dykt upp. Det är därför vi vill
            ha en vetenskaplig grund och veta hur utvecklingen går till. Det
            är därför vi jobbar aktivt med miljöpolitiska åtgärder på andra
            sidan Östersjön.
          </note>
          <note>
            Det är därför vi undersöker fiskarter. Vi har bara klarat av
            25 % av de kontroller som ska genomföras.
          </note>
          <note>
            Det hoppas jag att Per Lager känner till. Vi har alltså
          </note>
          <note>
            75 % kvar att göra. Vi kommer att kunna följa utvecklingen. Under
            den tiden är det oerhört viktigt att se till att folk inte slutar
            att äta fisk. Det är en hälsofråga. Att äta fisk är viktigt för
            att man ska leva ett hälsosamt liv. Det är därför Konsumentverket
            gör en ordentlig informationssatsning som gäller intaget av fisk.
            Vi är oroliga för att folk ska sluta äta strömming på grund av
            att en andel av strömmingen i Östersjön har för höga dioxinhalter.
            Därför är det viktigt med breda informationssatsningar.
          </note>
          <note>
            Hälsan ska naturligtvis sättas främst.
          </note>
          <note type="speaker">
            Anf. 63 PER LAGER (mp) replik:
          </note>
          <note>
            Fru talman! Förgiftad strömming - dioxinströmming - är inte livsmedel.
            Det hoppas jag att vi är överens om.
          </note>
          <note>
            Kostråd kan aldrig ge klara signaler. De går aldrig hem överallt.
            Därmed utsätter vi framför allt unga kvinnor och barn för detta.
            Det har vi inte rätt att göra. Försiktighetsprincipen borde sätta
            stopp för det tidigt.
          </note>
          <note>
            Jag vill ta upp den andra frågan som Michael
          </note>
          <note>
            Hagberg nämnde i sitt inlägg, nämligen moratoriet för kommersiell
            utsättning av GMO. Han menar att det skulle hindra utvecklingen.
            Men ett moratorium kan rädda oss från de oanade effekter som vi
            är rädda för.
          </note>
          <note>
            Med ett moratorium kan man ge utrymme för en undersökning av
            vad det handlar om i stället för att riskera att GMO hamnar i
            vår natur så att vi inte klarar av det sedan.
          </note>
          <note type="speaker">
            Anf. 64 MICHAEL HAGBERG (s) replik:
          </note>
          <note>
            Fru talman! Den kontroll som vi har i vårt land av forskningen
            om genmodifierade produkter är god. Jag är glad över att vi i
            vårt lilla land i norra Europa satsar så stora resurser på forskning
            på det området.
          </note>
          <note>
            Skulle vi inte göra det var vi snart i händerna på de länder
            som inte alls har samma etik och moral för forskningen på området.
          </note>
          <note>
            Jag tror att Per Lager och jag är ganska överens om att vi då
            definitivt inte skulle kunna sätta tryck på producenterna att
            inte använda delar av den typen av produkter i livsmedel i framtiden.
            Vi har sett exempel på vad den multinationella livsmedelsindustrin
            har gjort för att modifiera produkter åt andra håll, på andra
            sätt och med andra inriktningar och vad det t.ex. har betytt i
            tredje världen.
          </note>
          <note>
            Därför tycker inte jag att det är rätt av oss i Sveriges riksdag
            att stanna utvecklingen av forskningen om genmodifierade produkter.
            Jag tror att den skulle göra det om vi skulle stödja förslaget.
            Miljöpartiet är stark motståndare till forskning på vissa områden
            men inte på andra.
          </note>
          <note type="speaker">
            Anf. 65 CAROLINE HAGSTRÖM (kd) replik:
          </note>
          <note>
            Fru talman! Jag ställde tidigare ett antal frågor till
          </note>
          <note>
            Michael Hagberg som jag tyvärr inte fick några svar på i hans
            anförande. I mitt anförande redogjorde jag bl.a. för det kryphål
            som finns i svensk livsmedelslagstiftning som möjliggör att vi
            kan få in salmonellasmittat kött i Sverige. Michael Hagberg sade
            i sitt anförande att han sätter konsumenternas säkerhet främst.
            Jag tycker därför att det är viktigt med ett klargörande av vad
            som händer på den punkten i denna fråga. Vi måste täppa till det
            hål som finns i lagstiftningen så att vi inte riskerar att få
            in dessa kycklingprodukter i vårt land.
          </note>
          <note>
            Jag fick inte heller något svar på frågan om de neddragna budgetmedlen
            för bekämpningsprogrammet mot smittsamma husdjurssjukdomar. Vi
            har tidigare i utskottet talat om detta. Jag vet att vi är eniga
            om att det var olyckligt. Jag vet också att Michael
          </note>
          <note>
            Hagberg tycker att det inte var någon bra lösning att pengarna
            försvann.
          </note>
          <note>
            Därför skulle jag vilja ha ett svar på varför Michael Hagberg
            och majoriteten inte går vårt förslag till mötes. Det kostar dessutom
            inte några pengar. Det handlar om att Jordbruksverket självt vill
            omfördela sina medel så att det kan fortsätta att bedriva dessa
            program som är så viktiga. De är inte minst viktiga för konsumenterna,
            Michael Hagberg.
          </note>
          <note>
            När det gäller Livsmedelsverkets ekonomiska situation säger Michael
            Hagberg att han inte har någon insyn i dess ekonomi. Det borde
            Michael Hagberg ha.
          </note>
          <note>
            I de budgetunderlag som Livsmedelsverket under många år har skickat
            in till Jordbruksdepartementet har man visat på att medlen inte
            räcker. Michael
          </note>
          <note>
            Hagberg skyller det på att Livsmedelsverket tar egna initiativ.
            Det är väl bra. Litar inte Michael Hagberg på att Livsmedelsverket
            är expert på sitt område och vet vad det bör syssla med och vad
            som krävs just för att ge konsumenterna den säkerhet som Michael
          </note>
          <note>
            Hagberg talar om?
          </note>
          <note>
            Jag vill därför höra hur man kan tänkt att lösa den ekonomiska
            situationen för Livsmedelsverket, eftersom den är akut.
          </note>
          <note type="speaker">
            Anf. 66 MICHAEL HAGBERG (s) replik:
          </note>
          <note>
            Fru talman! Det var väldigt vad Caroline
          </note>
          <note>
            Hagström i dag tar i när det gäller att värna om Livsmedelsverkets
            ekonomi. Det är klart att jag följer utvecklingen i Livsmedelsverket.
          </note>
          <note>
            Jag har stort förtroende för det arbete som Livsmedelsverket
            gör med att ordna internationella program och ge utbildning och
            information om livsmedelssäkerhet till medborgare och konsumenter.
            Men jag har när det gäller både Jordbruksverket och Livsmedelsverket
            ingen inblandning i hur de internt diskuterar och hur de internt
            prioriterar för att nå de mål som vi från regeringen och riksdag
            ger verken.
          </note>
          <note>
            Jag tycker också att det är tråkigt att Jordbruksverket inte
            prioriterar den del som har med smådjurens hälsa att göra. Vi
            kan naturligtvis ta en diskussion med Jordbruksverket om det.
            Är det så att det inte kostar några pengar för Jordbruksverket
            är det ännu lättare att ta en diskussion och höra vilken inriktning
            vi ska ha.
          </note>
          <note>
            Vi kommer att få diskutera djurskydd, djurtillsyn, försöksdjur
            och annat redan under våren. Det kommer att finnas en möjlighet
            att ha en hearing med Jordbruksverket för att höra vilken utveckling
            vi har på området. Det är möjligt att vi även ska göra det med
          </note>
          <note>
            Livsmedelsverket.
          </note>
          <note>
            Jag ser framför mig flera myndigheter inom andra utskottsområden
            som ofta diskuterar att de vill omprioritera. De har fått för
            lite anslag och är tvungna att ta till krafttag för att effektivisera
            verksamhet, osv.
          </note>
          <note>
            Det måste vi också ha med i bilden när vi diskuterar den offentliga
            kontrollapparaten och ser till att den ska vara så effektiv som
            möjligt.
          </note>
          <note>
            Vi måste hela tiden följa upp den delen. Jag t.ex.
          </note>
          <note>
            själv suttit med i skattemyndighetens styrelse i
          </note>
          <note>
            Sörmland. Vi har fått göra stora omställningar och annat för
            att effektivisera. Det kommer vi att få göra i fler myndigheter,
            och det ska vi göra.
          </note>
          <note type="speaker">
            Anf. 67 CAROLINE HAGSTRÖM (kd) replik:
          </note>
          <note>
            Fru talman! Det har nu uppstått en akut situation för Livsmedelsverket,
            Michael Hagberg. Från regeringens sida säger man att livsmedelssäkerhet
            är en prioriterad fråga. Vi talar om budgetmedel. Eftersom verket
            självt har gjort en hel del saneringar i sin ekonomi om 4-5 miljoner
            borde det väl inte vara helt omöjligt att det skulle kunna få
            medel.
          </note>
          <note>
            Tycker Michael Hagberg att det är acceptabelt att vi ska få en
            sämre kontroll av t.ex. bekämpningsmedel i mat på grund av att
            Livsmedelsverket saknar pengar? Dess budgetmedel blir allt oftare
            öronmärkta till saker som beställs från oss i riksdagen. Det gäller
            inte minst speciella uppdrag när det gäller GMO och sjukdomar.
          </note>
          <note>
            Jag blir faktiskt lite upprörd när jag hör Michael
          </note>
          <note>
            Hagberg säga att Jordbruksverket inte prioriterar bekämpningen
            av sjukdomarna. Så är det naturligtvis inte. Det är ni från majoriteten
            som i ert budgetförslag, som nu är accepterat av majoriteten i
            riksdagen, som inte prioriterar detta. Det har inte med Jordbruksverkets
            prioriteringar att göra. Ni har dragit undan den möjlighet som
            det tidigare har haft att utföra det arbetet.
          </note>
          <note>
            Jag fick heller inget svar på frågan om salmonellakycklingen.
            Det skulle jag vilja ha.
          </note>
          <note type="speaker">
            Anf. 68 MICHAEL HAGBERG (s) replik:
          </note>
          <note>
            Fru talman! Det var tre frågor. Jag ska fortsätta att svara.
          </note>
          <note>
            Jag sade inte att jag inte har förtroende för Jordbruksverket.
            Vi får lyssna och läsa protokoll. Jag sade att vi kanske kan ta
            en diskussion med Jordbruksverket och höra vad det har för möjligheter
            att göra omprioriteringar för detta. Det är klart att vi ska kontrollera
            bekämpningsmedelsrester i smådjur. Vi ska också kontrollera bekämpningsmedelsrester
            i våra grundvatten. Det har med säkerhet att göra.
          </note>
          <note>
            Jag skulle också vilja ha en diskussion med Livsmedelsverket.
            Caroline Hagström och Kristdemokraterna säger att det har effektiviserat
            sin verksamhet.
          </note>
          <note>
            Så långt in i Livsmedelsverkets verkställande ledning är jag
            inte att jag kan säga så. Jag vet inte hur långt det har gått
            i effektiviseringarna. Det vet Caroline och
          </note>
          <note>
            Kristdemokraterna. Då får vi möjlighet att lyssna på vad Livsmedelsverket
            har gjort och möjligen höra om det finns något mer att göra för
            att kunna ändra sig efter tidens gång.
          </note>
          <note>
            Vi har ett undantag för att hindra import av salmonellasmittade
            kycklingar. Ändock har vi fått en och annan kyckling över gränsen
            som har varit salmonellasmittad. Det är en brottslig handling
            av importören. Det kommer att fortsätta så länge vi har ett undantag.
          </note>
          <note>
            Jag hoppas att det inte ska räcka med ett undantag. Den livsmedelsmyndiget
            som ska inrättas ska jobba mot veterinärrådet. Den kanske kan
            jobba för att nå det mål som vi har så att vi får salmonellafritt
            kött i hela Europa. Då behöver inte heller Caroline
          </note>
          <note>
            Hagström få ont i magen när hon är på semester på
          </note>
          <note>
            Teneriffa. Den målsättningen har vi med livsmedelsmyndigheten.
          </note>
          <note>
            Jag tror att vi är på rätt väg. Vi vet hur vi har gjort i Sverige
            och kan plantera idéerna i resten av Europa.
          </note>
          <note type="speaker">
            Anf. 69 INGVAR ERIKSSON (m) replik:
          </note>
          <note>
            Fru talman! Michael Hagberg ser positivt på det gemensamma arbetet
            i EU på miljö- och livsmedelsområdet. Han talar t.o.m. om en spjutspets,
            och det låter ju bra.
          </note>
          <note>
            Om jag uppfattade det rätt hade Michael Hagberg en fråga till
            mig om resonemanget kring ekoproduktionen. Vill vi moderater lämna
            systemet med övergångsstöd till förmån för produktionsstöd? Produktionsstöd
            finns redan utöver ekostödet som utgår till ekoproduktionen. Med
            nuvarande inriktning av ekostödet tycks regeringen vara inställd
            på att binda sig fast vid ett långsiktigt produktionsstöd - inte
            vi moderater.
          </note>
          <note>
            Då det gäller Livsmedelsverkets ekonomi delar jag helt och fullt
            Caroline Hagströms uppfattning att det är allvarligt med de aviserade
            neddragningarna vad gäller kontroll av kemikalierester i livsmedel.
            Jag tycker inte att beskedet från Michael Hagbergs sida har varit
            över sig.
          </note>
          <note>
            Dessvärre är det inte en och annan kyckling som har kommit hit
            med salmonella. Det kan vara fråga om hela sändningar. Det vill
            jag ha en utförligare förklaring till.
          </note>
          <note type="speaker">
            Anf. 70 MICHAEL HAGBERG (s) replik:
          </note>
          <note>
            Fru talman! Visst har det funnits hela stora partier som har
            varit smittade. Det är fråga om en olaglig handling. Det är brottsligt.
            Det blir åtal.
          </note>
          <note>
            Jag är jätteorolig för detta. Salmonella är en av de värre, svåra
            magsjukdomarna vi kan få i vårt land.
          </note>
          <note>
            Den vill vi inte ha i Sverige och i Europa. Vi måste forska för
            att få bort smittan helt.
          </note>
          <note>
            Jag har inte, som tydligen Moderaterna och kd, den insikten i
            hur Livsmedelsverket organiserar sin ekonomi och verksamhet. Men
            jag är intresserad av -
          </note>
          <note>
            ännu mer intresserad när jag märker att Moderaterna har den insikten
            - att få träffa företrädare för verket och diskutera utvecklingen
            och hur vi ska slipa verktygen för att jobba för en starkare livsmedelssäkerhet.
          </note>
          <note type="speaker">
            Anf. 71 INGVAR ERIKSSON (m) replik:
          </note>
          <note>
            Fru talman! Michael Hagberg har tydligen inte följt mediernas
            rapporter om den senaste tidens aviserade neddragningar förutsatt
            att Livsmedelsverket inte får mer medel för den nämnda kontrollen.
          </note>
          <note>
            Michael Hagberg tog till sig att det är mer regeringen än vi
            moderater som vill binda sig vid ett långsiktigt produktionsstöd.
          </note>
          <note>
            Jag gläder mig åt att vi har samma uppfattning i fråga om att
            det är oerhört viktigt att salmonellakontrollen skärps.
          </note>
          <note type="speaker">
            Anf. 72 MICHAEL HAGBERG (s) replik:
          </note>
          <note>
            Fru talman! När jag läser motionen, Ingvar Eriksson, ser jag
            inte riktigt klart och tydligt åt vilket håll
          </note>
          <note>
            Moderaterna vill dra. Nu vet jag det. Nu ska vi diskutera vilken
            framtid vi ska ha när det gäller stöd för ekoverksamhet, miljöstöd
            och jordbrukspolitik och annan politik på lång sikt. Det arbetet
            sätter nu i gång.
          </note>
          <note>
            Det är bra att i inledningsskedet veta var de övriga partierna
            som kommer att vara med i arbetet finns.
          </note>
          <note>
            Visst har jag följt med i medierna om Livsmedelsverkets organisation
            och ekonomi. Det kan alla göra. Men jag har inte fått någon ingående
            djup föredragning direkt från källan av han eller hon som har
            möjlighet att informera. Det ser jag fram emot att få, så att
            jag inte bara får mediedebatten till livs utan att jag får helheten
            till livs. Det är helheten som behövs för att kunna driva frågorna
            vidare. Det känns tryggare än att bara läsa, höra på radio eller
            se på TV.
          </note>
          <note type="speaker">
            Anf. 73 JONAS RINGQVIST (v) replik:
          </note>
          <note>
            Fru talman! Jag hade inte tänkt att begära replik på Michael
            Hagbergs anförande, men jag kunde inte låta bli. Han lyckades
            reta upp mig lite grann.
          </note>
          <note>
            Jag vill framför allt kommentera frågan om genmanipulerade grödor.
            Michael Hagberg accepterar en kommersiell storskalig odling av
            genmanipulerade grödor trots att det tillståndssystem som vi kommer
            att ha är bristfälligt. Tiden för att godkänna en ny gröda för
            kommersiell odling kommer att räknas i månader. Den borde räknas
            i år.
          </note>
          <note>
            Jag undrar om Michael Hagberg kan garantera att vi som ett resultat
            av odling av genmanipulerade grödor inte får en oavsiktlig spridning
            av gener som vi inte vill ha ut i naturen. Kan Michael Hagberg
            garantera att genmanipulerade grödor inte har negativa effekter
            på hälsan, vilket forskning har visat att de kan ha? Kan Michael
            Hagberg garantera den tillståndsprövning som vi nu kommer att
            ha för kommersiell odling är tillräcklig? Det är rimligt att kunna
            kräva en sådan garanti, Michael Hagberg, med tanke på det ställningstagande
            hans parti och ett flertal andra partier här i kammaren kommer
            att göra i dag.
          </note>
          <note type="speaker">
            Anf. 74 MICHAEL HAGBERG (s) replik:
          </note>
          <note>
            Fru talman! Vänsterpartiet och Miljöpartiet är väldigt skeptiska
            till utveckling av och forskning om dessa produkter. Ni kallar
            dem för genmanipulerade.
          </note>
          <note>
            Andra kallar dem för genmodifierade. Jag tror inte att de två
            partierna har sett att det har kommit fram positiva delar i den
            tekniska branschen och i forskningen som har varit positiv för
            utvecklingen i världen. Det har vi sett. Det har jag sett. Det
            står jag för som min personliga uppfattning. De frågorna vill
            jag fortsätta att driva.
          </note>
          <note>
            Det finns saker inom den forskningen som har betytt oerhört mycket
            för miljöutvecklingen, som har gjort att vi kan använda mindre
            bekämpningsmedel och färre gifter i jordbruket. Forskningen har
            lett till bättre och effektivare livsmedel, till nytta för människor
            som bor i vårt land och i andra länder.
          </note>
          <note>
            Vi har kommit långt i uppföljningen, och vi har kommit långt
            i forskningen. Men vi är inte ända framme. Men Jonas Ringqvist
            och Miljöpartiet är kanske ända framme. Då måste det bli svårt
            att t.ex.
          </note>
          <note>
            om fem år diskutera dessa frågor. Jag vet att utvecklingen inom
            detta område och oerhört många andra områden inom forskningen
            kommer då att ha gått framåt. Det gäller att vi från myndigheternas
            sida har en kontroll för konsumenternas och medborgarnas trygghet.
          </note>
          <note type="speaker">
            Anf. 75 JONAS RINGQVIST (v) replik:
          </note>
          <note>
            Fru talman! Vår avsikt är inte att stoppa utvecklingen. Vi är
            inte kritiska mot odling för forskning utan vi kritiserar och
            vill ha ett moratorium för kommersiell storskalig odling.
          </note>
          <note>
            Det finns säkert möjlighet att utveckla tekniken inom olika områden.
            Jag är tveksam när det gäller jordbruket.
          </note>
          <note>
            Michael Hagberg pratar om utveckling, men i vems intresse? Är
            det industrins intresse, Monsantos intresse eller konsumenternas
            intresse? Jag tror knappast att det är i konsumenternas intresse,
            för de efterfrågar inte de produkterna.
          </note>
          <note>
            Michael Hagberg pratar om att vi kan använda
          </note>
          <note>
            GMO för att minska världssvälten. Jag vet inte på vilket sätt
            genmanipulerade grödor minskar världssvälten när resultatet är
            att tusentals rissorter, lokalt anpassade efter lokala förutsättningar,
            slås ut.
          </note>
          <note>
            Vi kan se att transnationella företag med hjälp av patentmöjligheter
            och denna teknik skapar sig en totalkontroll över jordbruket genom
            att ha kontroll över utsädet, på insatsvarorna och på hanteringen
            av produkterna. Jag vet inte på vilket sätt transnationella företags
            makt över jordbruket gynnar den miljard människor som lever i
            svält eller under hotet av svält.
          </note>
          <note>
            Det skulle vara intressant om Michael Hagberg kunde förklara
            detta.
          </note>
          <note type="speaker">
            Anf. 76 MICHAEL HAGBERG (s) replik:
          </note>
          <note>
            Fru talman! Det går att plocka fram avskyvärda exempel där vissa
            multinationella företag har missbrukat jord, grödor och människor
            och bara har jobbat för vinstintresset. Jag ville inte nämna någon
            speciell produkt, men jag försökte diskutera utifrån min ideologiska
            utgångspunkt med Per Lager.
          </note>
          <note>
            Ska då dessa verktyg ges till de stora länderna med de stora
            resurserna, och ska vi och vårt förhållandevis lilla land lägga
            oss platt? Vi forskar och utvecklar produkter i vårt land som
            kan användas i andra länder i framtiden. Ska vi lägga av med den
            forskningen? Jag är orolig att förslagen i motionen skulle innebära
            detta. Det är det förslaget jag vill lyfta upp.
          </note>
          <note>
            Vi är några från utskottet som har besökt Svalöf
          </note>
          <note>
            Weibull. Jag har varit där två gånger; först med hela utskottet
            under förra mandatperioden och sedan ytterligare en gång tillsammans
            med några intresserade.
          </note>
          <note>
            När jag senast var där hade man kommit en bra bit på väg när
            det gäller forskning om modifiering av raps så att rapsbaggen
            inte ska tycka att det är mysigt att ge sig på rapsen. När man
            är färdig med den forskningen tror man att det ska vara möjligt
            att få bort praktiskt taget allt gift som sprutas på rapsfälten
            mot rapsbaggen. Det ser jag som en bra genmodifierad produkt.
            Vi behöver färre gifter i jordbruket på grund av att resterna
            av bekämpningsmedel ökar i grundvattnet.
          </note>
          <note>
            Kan den forskningen ge resultatet att det blir mindre gifter
            i grundvattnet tycker jag att det är ett bra resultat.
          </note>
          <note>
            Vi ska inte stoppa utvecklingen utan kontrollera den, följa upp
            den och ställa krav på den både nationellt och internationellt.
            Det tror jag är framtidens melodi.
          </note>
          <note>
            Jag skulle också vilja yrka bifall till förslaget i betänkandet
            och avslag på de motioner som inte har fått tillräcklig majoritet.
          </note>
          <note type="speaker">
            Anf. 77 LARS LINDBLAD (m):
          </note>
          <note>
            Fru talman! Alla människor behöver mat, oavsett om de är köttätare,
            vegetarianer, veganer, fruktianer, glutenallergiker eller, som
            det heter på skånska, bara är små i maten. Konsumenterna blir
            mer och mer intresserade av vad de stoppar i sig. Kraven ökar
            på säker mat. Kraven ökar på god djurhållning. Kraven ökar på
            konsumentvänliga produkter. Fler och fler intresserar sig för
            hur maten framställs och för var maten framställs.
          </note>
          <note>
            Behovet av att livsmedelsproducenter och förädlingsindustri följer
            konsumenternas krav och behov är stort, inte minst på en alltmer
            fri världsmarknad. Den som inte klarar av att svara mot efterfrågan
            eller garantera kvalitet överlever inte i den hårda konkurrensen.
          </note>
          <note>
            Vinnaren i denna kamp är framför allt konsumenten. Producenter
            och butiker måste anpassa sig efter konsumenternas krav och pressa
            priser - annars vänder sig konsumenterna till en annan producent
            eller en annan butik. Förvisso finns det mycket att ta tag i när
            det gäller konkurrensen inom dagligvaruhandeln, men producentledet
            är i högsta grad konkurrensutsatt.
          </note>
          <note>
            Svensk livsmedelsindustri är av mycket hög kvalitet internationellt
            sett. Den är också en mycket viktig del av det svenska näringslivet
            och sysselsätter ett stort antal människor. I Skåne, som är Sveriges
            livsmedelscentrum, finns 45 % av landets livsmedelsproducenter.
            I Skåneregionen har sektorn en stor betydelse. Enligt SCB - Statistiska
            centralbyrån - är så stor del som 12 % av arbetskraften sysselsatt
            inom livsmedelssektorn. Räknar man vidare får man fram siffror
            som visar att uppåt 18-20 % av skåningarna är direkt eller indirekt
            sysselsatta i livsmedelssektorn.
          </note>
          <note>
            Den har alltså en mycket stor betydelse.
          </note>
          <note>
            Fru talman! Livsmedelsnäringen genomgår för närvarande stora
            förändringar. Det gäller såväl nationellt som internationellt.
            I Sverige har förändringsprocessen snabbats på av medlemskapet
            i EU. Medlemskapet förändrade den svenska livsmedelsmarknaden
            från att vara en nationellt skyddad marknad till att vara en marknad
            där näringens företag befinner sig i internationell konkurrens.
          </note>
          <note>
            Detta ställer krav på företagen att utveckla särpräglade produkter
            med höga förädlingsvärden. Detta kan åstadkommas dels genom att
            produktutvecklingen formas av konsumenternas krav, dels genom
            utvecklingen av ny teknik, design och marknadsföring, så att de
            nya produkterna lockar fram vissa specifika kundgruppers behov.
            Dessutom krävs mer utveckling av ny teknik och informationsöverföring.
          </note>
          <note>
            I utredningen SOU 1997:167, En livsmedelsstrategi för Sverige,
            beskrivs det jag har sagt om livsmedelssektorns omställning och
            expansion i ett europeiskt perspektiv. Utredningen formulerar
            förslag till ett samlat nationellt forsknings- och utvecklingsprogram.
          </note>
          <note>
            Ett antal insatsområden lyfts fram. Kärnan i förslaget är ett
            program med industriella samverkansprojekt som behandlar frågeställningar
            från hela livsmedelskedjan.
          </note>
          <note>
            För att täcka otillräckligt bearbetade områden föreslås i utredningen
            tre kunskapshöjande program gällande konsument- och marknadskunskap,
            processoch produktionsteknik samt kunskaper för framtagande av
            innovativa produkter.
          </note>
          <note>
            Den del som berör process- och produktionsteknik har redan lett
            till investeringen i "Framtidens livsmedelsfabrik" i Göteborg.
            Dock kvarstår behovet av program på två andra områden.
          </note>
          <note>
            Under allmänna motionstiden motionerade jag tillsammans med mina
            skånska moderata kolleger här i riksdagen om en ökad satsning
            inom livsmedelsforskningen, i enlighet med det jag tidigare sagt.
            Det var därför mycket glädjande att vårt parti, Moderaterna, ställde
            sig bakom vår motion i utskottet. Man ställer sig även bakom motionen
            här i kammaren, som Ingvar Eriksson redan har nämnt. Men det är
            lika tråkigt att socialdemokraterna och riksdagsmajoriteten inte
            inser behovet av detta. Man väljer att avslå vår motion.
          </note>
          <note>
            Fru talman! Skåne befinner sig mitt i fokus för tillskapandet
            av Öresundsregionen och utgör tillsammans med Danmark ett av de
            mest spännande och expansiva livsmedelsklustren i Europa. Skåne
            är, som tidigare nämnts, centrum för svensk livsmedelsindustri.
            45 % av landets livsmedelsproducenter är baserade i regionen.
            Danmark är i relativa termer den största livsmedelsexportören
            i världen.
          </note>
          <note>
            Regionens historiska position som livsmedelscentrum för två länder
            förklarar närvaron av företag inom nästan alla led i livsmedelskedjan
            och dess stödjande funktioner vad gäller förpackning, lagring,
            distribution och maskinutveckling. Inom vissa områden har företagen
            utvecklats från ledande nationella företag inom respektive verksamhetsområden
            i Sverige och Danmark till stora ledande internationella företag.
          </note>
          <note>
            Att det bildats livsmedelskluster i regionen kan förklaras med
            nödvändigheten av att utveckla speciell kompetens inom jordbruksforskning,
            industriell forskning och utveckling för att företagen ska bli
            ledande inom sina områden på den internationella marknaden. Det
            gäller såväl förädlingsindustrin som förpackning och lagring samt
            distribution.
          </note>
          <note>
            I Skåne finns stora nationella och internationella företag inom
            livsmedelssektorn, med starka enheter för forskning och utveckling.
            Med lokalisering av universitet och högskolor med särskild inriktning
            på och intressen inom livsmedelsområdet, och med ett upptagningsområde
            på mer än tre miljoner människor i Öresundsregionen, borde Skåne
            vara den bästa lokaliseringen för ökade satsningar inom livsmedelsforskningen.
            Genom närheten till stora industrier representerande hela kedjan
            inom livsmedelsnäringen, från odling till marknadsföring och försäljning,
            är förutsättningen att uppfylla de kriterier som angavs i utredningen
            SOU 1997:167 gynnsamma.
          </note>
          <note>
            Fru talman! Behovet av mera livsmedelsforskning är tydligt. Den
            nämnda utredningen pekar ut behovet av ökad forskning inom konsument-
            och marknadskunskap och kunskaper för framtagande av innovativa
            produkter. Skåne borde vara den bästa lokaliseringen av en sådan
            satsning.
          </note>
          <note type="speaker">
            Anf. 78 HARALD NORDLUND (fp) replik:
          </note>
          <note>
            Fru talman! För en stund sedan ägde det här rum ett viktigt meningsutbyte
            mellan Per Lager, Miljöpartiet, och Socialdemokraternas Michael
            Hagberg kring den viktiga födan strömming. Lars Lindblad kom inte
            in på de frågorna. Jag skulle vilja veta, fru talman, om Lars
            Lindblad delar socialdemokraternas uppfattning att vi får finna
            oss i att äta dioxinförgiftad fisk av hänsyn till yrkesfiskarna
            och av det skälet att vi också kan komma åt icke förgiftad fisk.
          </note>
          <note type="speaker">
            Anf. 79 LARS LINDBLAD (m) replik:
          </note>
          <note>
            Fru talman! I vanliga fall brukar man begära replik med anledning
            av något som sagts i anförandet.
          </note>
          <note>
            Det känns som att denna fråga ligger att par tusen mil ifrån
            mitt anförande. Men jag ska passa på, när Harald Nordlund ändå
            har ställt frågan till mig, att svara.
          </note>
          <note>
            Jag tror att det finns en stor konsensus mellan oss och socialdemokraterna
            - det gäller egentligen hela riksdagsmajoriteten - i denna fråga,
            med tanke på hur vi har agerat i t.ex. EU-nämnd. Jag håller inte
            med om den tolkning som Harald Nordlund gjorde av
          </note>
          <note>
            Michael Hagbergs redovisning av var han står i dioxinfrågan.
          </note>
          <note>
            Jag tror att vi ska iaktta försiktighet. Livsmedelsverkets rekommendationer
            innebär att kvinnor i fertil ålder ska hålla nere sin konsumtion
            av Östersjöfisk. Man har även vissa restriktioner som gäller människor
            i övrigt.
          </note>
          <note>
            Jag delar helt och fullt den hållning som Statens livsmedelsverk
            står för och den hållning som Sverige har haft i EU.
          </note>
          <note type="speaker">
            Anf. 80 HARALD NORDLUND (fp) replik:
          </note>
          <note>
            Fru talman! Jag ställde frågan mot bakgrund av att den i högsta
            grad är aktuell. Vi hade en hearing i går då vi hade anledning
            att beröra den här typen av frågor. Detta har också berörts vid
            flera tillfällen här i dag, så jag menar att det var viktigt att
            få veta var
          </note>
          <note>
            Moderaterna står i frågan.
          </note>
          <note>
            I det anförande som jag hänvisar till sades det att man från
            svensk sida inte har velat gå med på förbudet av det skälet att
            det skulle drabba yrkesfiskarna.
          </note>
          <note>
            Dessutom hör det till saken att det finns strömming som inte
            är förgiftad. Det var ganska exakt vad som sades i anförandet.
          </note>
          <note>
            Men, fru talman, jag har fått svar på frågan om
          </note>
          <note>
            Moderaternas syn på förgiftad strömming och huruvida den kan
            användas som föda.
          </note>
          <note type="speaker">
            Anf. 81 LARS LINDBLAD (m) replik:
          </note>
          <note>
            Fru talman! På något vis känns det som att jag är tvungen att
            bemöta det som Harald Nordlund sade även denna gång.
          </note>
          <note>
            I grunden, Harald Nordlund, är det farligt att leva.
          </note>
          <note>
            Allting vi gör och allting vi äter och stoppar i oss är mer eller
            mindre farligt. Allting är giftigt. Det handlar bara om vilken
            dos man utsätts för och vilken koncentration det är. Därför är
            det viktigt att man ser skalan i detta.
          </note>
          <note>
            Det är klart att man skulle kunna diskutera om alla farliga saker
            som man kan tänkas göra skulle förbjudas. I så fall borde man
            med hänsyn till cancerrisken och annat förbjuda rökning i det
            här sammanhanget, men det har vi valt att inte göra. Så någonstans
            tycker jag att vi som är liberalt sinnade borde se vad som är
            människors ansvar och vad som är statens ansvar att förbjuda.
            Vissa saker är farliga att äta i större mängder. Andra saker är
            mindre farliga att äta i större mängder.
          </note>
          <note>
            Det här är komplicerade frågor, och det är oerhört viktigt att
            vi följer dem väldigt noggrant. I nuläget känner inte vi moderater
            att det finns någon anledning att ändra den svenska hållningen
            i den här frågan, men det kanske kommer forskningsrön som förändrar
            den hållningen.
          </note>
          <note type="speaker">
            Anf. 82 ANDERS KARLSSON (s):
          </note>
          <note>
            Fru talman! För närvarande genomgår livsmedelsindustrin stora
            förändringar. Det gäller såväl nationellt som internationellt.
            I Sverige har förändringsprocessen accentuerats av medlemskapet
            i EU, som förändrat den svenska livsmedelsmarknaden från en nationellt
            skyddad marknad till en marknad där näringens företag befinner
            sig i en internationell konkurrens.
          </note>
          <note>
            Detta ställer stora krav på företagen att utveckla särpräglade
            produkter med höga förädlingsvärden.
          </note>
          <note>
            Det kan också åstadkommas genom produktutveckling och utveckling
            av ny teknik, design och marknadsföring så att de nya produkterna
            tillgodoser specifika kundgruppers behov.
          </note>
          <note>
            Förutom en marknadsorientering av produkterna krävs att företagen
            på ett bättre sätt än hittills kan nyttja teknologi för marknadsföring
            och informationsutbyte samt ta till vara de teknologiska möjligheter
            som är under stark utveckling vad gäller marknadskommunikation,
            förpackningar och logistik.
          </note>
          <note>
            Fru talman! Skåne som befinner sig mitt i fokus för skapandet
            av en Öresundsregion utgör tillsammans med Danmark en av de mest
            expansiva och spännande livsmedelsklustren i Europa. Med ett upptagningsområde
            om mer än tre miljoner människor i Öresundsregionen är Skåne utan
            tvekan den bästa lokaliseringen för ett livsmedelsforskningsinstitut
            - ett institut som kan vara av såväl regionalt som nationellt
            och internationellt intresse.
          </note>
          <note>
            Den ökade internationaliseringen innebär att svenska livsmedelsföretag
            i ökad omfattning kommer att arbeta på många olika marknader.
            Det gör det angeläget att studera hur olika konsumentgrupper utomlands
            upplever och använder mat, livsmedlens och måltidernas sociala
            och kulturella roll. Detta understryks också i SOU 1997:167 En
            livsmedelsstrategi för Sverige.
          </note>
          <note>
            Fru talman! I svaret i Miljö- och jordbruksutskottets betänkande
            2001/02:MJU5 hänvisas till de lokala tillväxtavtalen. Jag vill
            därför kort nämna att Skåne får drygt 9 miljoner kronor från staten
            i regionala utvecklingsmedel. Samtidigt satsar regionen 22 miljoner.
            Totalt finns det alltså 31 miljoner per år för att genomföra tillväxtavtalet.
          </note>
          <note>
            De 9 miljonerna räcker alltså inte långt när det krävs i storleksordningen
            50 miljoner kronor under institutets första år. Det finns alltså
            inga förutsättningar för att genomföra projektet om inte staten
            bidrar med finansiering utöver det som finns i det regionala utvecklingsanslaget
            för Skåne.
          </note>
          <note>
            Fru talman! Till sist vill jag och min medmotionär
          </note>
          <note>
            Ronny Olander göra riksdagen uppmärksam på att det regionala
            tillväxtavtalet för Skåne inte är någon lösning när det gäller
            inrättandet av ett livsmedelsinstitut i Kävlinge kommun.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            7 § Vissa forskningsfrågor m.m.
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU9
          </note>
          <note>
            Vissa forskningsfrågor m.m.
          </note>
          <note type="speaker">
            Anf. 83 PER-SAMUEL NISSER (m):
          </note>
          <note>
            Fru talman! I det här betänkandet behandlas ett antal motioner
            som gäller forskning och utbildning, kanske främst inom miljöområdet
            men även inom lantbruket. I några motioner togs även det marina
            området upp.
          </note>
          <note>
            Miljösituationen i Sverige har i takt med teknikutvecklingen
            och en högre kunskapsnivå faktiskt radikalt förbättrats på många
            områden. Luftkvaliteten i städerna har stadigt blivit bättre,
            och många sjöar och vattendrag som bara för några decennier sedan
            betraktades som döda har nu kunnat restaureras. Det finns anledning
            att vara positiv, eftersom fakta visar att miljön på många ställen
            är på rätt väg.
          </note>
          <note>
            Men trots den positiva utvecklingen återstår mycket att uträtta,
            och det kommer även fortsättningsvis att krävas kraftfulla insatser
            för att lösa många miljöproblem. Utsläppen av svaveldioxid, kväveoxid,
            tungmetall m.m. överstiger fortfarande de nivåer som naturen långsiktigt
            tål, och halterna av växthusgaser ökar i atmosfären.
          </note>
          <note>
            Miljöarbetet ska i första hand utgå från den enskilda människans
            ansvar. Många människor känner som individer ett stort ansvar
            för vår gemensamma miljö och är engagerade och pådrivande i miljöarbetet.
            Det individuella ansvarstagandet och engagemanget är en viktig
            utgångspunkt för en effektiv miljöpolitik.
          </note>
          <note>
            Staten ska ta sitt ansvar för de uppgifter som den enskilda människan
            eller marknaden inte kan eller ska utföra. Effektiv lagstiftning
            och olika typer av ekonomiska styrmedel är viktiga verktyg i det
            här arbetet.
          </note>
          <note>
            Marknadsekonomin måste användas för att man på ett dynamiskt
            sätt ska kunna driva miljöarbetet framåt. Handel med utsläppsrätter
            bör t.ex. införas på flera utsläppsområden för att öka måluppfyllelsen
            och kostnadseffektiviteten i miljöarbetet. Men för att man ska
            få den här utvecklingen att fortsätta åt rätt håll vad gäller
            effektivt miljöarbete krävs det hela tiden ny kunskap och forskning.
            I den reservation som vi från Moderaterna har tas de delarna upp,
            dvs. att miljöforskning och miljöövervakningen är något som måste
            prioriteras framgent.
          </note>
          <note>
            Bägge verksamheterna är viktiga för att våra kunskaper på miljöområdet
            ska öka. Med en bra övervakning och kunskap kan det som är miljöförstöring
            särskiljas från det som t.ex. är naturliga variationer.
          </note>
          <note>
            Genom forskningen kan också kunskap vinnas om vilka effekter
            olika slags utsläpp har på organismer.
          </note>
          <note>
            Dessa kunskaper är i grunden avgörande för att det ska vara möjligt
            att bedriva en effektiv miljöpolitik med riktiga avvägningar och
            prioriteringar.
          </note>
          <note>
            Stora problem och kunskapsluckor återstår vad gäller olika ämnens
            miljöeffekter, och Sverige har varit en framstående forskarnation
            på miljöområdet men har väl under senare år förlorat en del viktig
            kompetens och även tappat tempo. Det är viktigt att den svenska
            miljöforskningen behåller sin kompetens och kan återupprätta Sveriges
            internationella position på området. Därför är det viktigt att
            trygga försörjningen av ny forskarkompetens genom att universiteten
            ges tillräckliga resurser för utbildning av studenter som då kan
            gå vidare till miljöforskning. Det är det som tas upp i vår reservation.
          </note>
          <note>
            Fru talman! Jag vill yrka bifall till reservation 1.
          </note>
          <note type="speaker">
            Anf. 84 KJELL-ERIK KARLSSON (v):
          </note>
          <note>
            Fru talman! Jag kommer att hålla mig till de genetiska forskningsresultaten,
            hästutbildningen och marin forskning.
          </note>
          <note>
            Utvecklingen av nya sorters grödor genom genmanipulation och
            även konventionell växtförädling har, i kombination med möjligheten
            att ta patent på levande organismer, satt frågan om alla människors
            rätt till vårt genetiska arv på sin spets. De stora kemikalie-
            och utsädesbolagen skräddarsyr nya växtsorter för att passa deras
            egna bekämpningsmedel och deras konstgödsel. Dessa bolag kan göra
            "sina" sorter sterila så att jordbrukarna inte har någon möjlighet
            att odla eget utsäde.
          </note>
          <note>
            Parallellt med att makten över växtförädlingen koncentreras till
            ett fåtal företag utarmas kunskapen om alternativa metoder för
            växtförädling, och äldre växtsorter tas ur bruk. På så sätt tillskansar
            sig de stora transnationella företagen makten över hela produktionskedjan
            från sådd till skörd.
          </note>
          <note>
            I tredje världen, där beroendet av de transnationella bolagen
            kan få betydligt större konsekvenser än i Sverige, är det ännu
            viktigare med bevarandet av de traditionella sorterna och förädlingsmetoderna
            för att jordbrukare inte ska bli helt utlämnade till de transnationella
            kemikalieindustrierna. Detta tar vi upp i vår reservation nr 3.
          </note>
          <note>
            Fru talman! Antalet hästar i Sverige är närmare
          </note>
          <note>
            230 000. Hästar måste skos var sjätte till åttonde vecka. En
            korrekt skoning är nödvändig för att hästen ska klara de påfrestningar
            som den utsätts för. Det är därför risk att djuret kan fara illa
            om inte skoningen sköts av folk med kunskaper och utbildning för
            just detta. Det behövs alltså auktoriserade hovslagare.
          </note>
          <note>
            Det har även riksdagen tidigare ansett. För cirka åtta år sedan
            beslöt nämligen riksdagen att införa ett system för godkännande
            av hovslagare. Som skäl för det beslutet anförde man att det är
            betydelsefullt att hovslageriverksamheten bedrivs på ett djurskyddsmässigt
            godtagbart sätt. Men trots detta beslut har det ännu inte utformats
            några gällande föreskrifter för förordningen. Därför bör regeringen
            få i uppdrag att snarast verkställa beslutet från 1993 så att
            hovslagare kan bli auktoriserade. Detta framför vi i vår reservation
            nr 4.
          </note>
          <note>
            Efter den fiskeutfrågning som vi hade här i Riksdagshuset i går
            framgår det ganska klart att det behövs en förstärkt satsning
            på den marina forskningen.
          </note>
          <note>
            Vi har i dag större kunskaper om landsmiljöerna än om våra vattenmiljöer.
            Det råder delade meningar om vad som påverkar fisket och fiskbestånden.
            En viss förlamning verkar råda. Kunskapen om de marina ekosystemen
            hos olika aktörer behöver förbättras för att förståelse för sambanden
            i de marina ekosystemen ska få genomslag samt för att rätt beslut
            ska kunna tas när det gäller åtgärder.
          </note>
          <note>
            Forskning på området behövs eftersom marina livsmiljöer länge
            har påverkats negativt av bl.a. övergödning, exploatering och
            fiske. Förändringar av algbälten och ålgräsängar försämrar förutsättningarna
            för fiskreproduktion på grunda bottnar. Det är synnerligen viktigt
            att dessa livsmiljöer skyddas och tillåts återhämta sig för att
            bevara den biologiska mångfalden.
          </note>
          <note>
            Kunskapsbristen är påtaglig när det gäller biologisk mångfald
            i haven. Även om Östersjön är ett av världens mest studerade havsområden,
            vilket vi fick veta i går på utfrågningen, finns det behov av
            en förstärkt havsforskning. Vi behöver även bättre forskning och
            uppföljning av utvecklingen av selektiva redskap.
          </note>
          <note>
            Fritidsfisket i våra sjöar, vattendrag och kustområden står i
            dag för ca 70 % av det totala konsumtionsfisket. Detta kan i sig
            utgöra ett hot mot den biologiska mångfalden på vissa ställen.
            En speciell form av fritidsfiske i våra marina miljöer är det
            lokala omfattande nätfisket på grunda områden. Dessa områden är
            reproduktionslokaler för ett antal fiskarter.
          </note>
          <note>
            Detta fritidsfiske kan utgöra ett hot mot vissa arter.
          </note>
          <note>
            Det behövs, som jag nämnt tidigare, mer akvatisk forskning och
            kunskap för att få fram en fullständig bild av fiskets situation.
            Detta påtalar vi i reservation nr 7.
          </note>
          <note>
            I det här betänkandet behandlar vi även en motion om basanslag
            till Stiftelsen Biodynamiska forskningsinstitutet. Vid behandlingen
            av budgetpropositionen föreslog vi att riksdagen skulle ge stiftelsen
            ett basanslag för dess verksamhet. Vi avlämnar nu i det här betänkandet
            ett särskilt yttrande i vilket vi förutsätter att den möjlighet
            som finns att ge stiftelsen ett basanslag inom ramen för de nuvarande
            forskningsanslagen kommer att användas.
          </note>
          <note>
            Fru talman! Vi står bakom samtliga våra reservationer, men för
            tids vinning yrkar jag bifall bara till reservation nr 7.
          </note>
          <note type="speaker">
            Anf. 85 CAROLINE HAGSTRÖM (kd):
          </note>
          <note>
            Fru talman! Till detta betänkande, som behandlar motioner från
            allmänna motionstiden om forskning och utbildning, har vi kristdemokrater
            på grund av avvikande mening fogat tre reservationer samt ett
            särskilt yttrande. Jag tänker i mitt anförande uppehålla mig vid
            reservation 6, Forsknings- och utvecklingsfond för potatisodlingen,
            som jag, fru talman, också vill yrka bifall till.
          </note>
          <note>
            Vi har från Kristdemokraternas sida tidigare uttryckt vår tillfredsställelse
            över att regeringen i budgetpropositionen för år 2001 visat lyhördhet
            för
          </note>
          <note>
            Kristdemokraternas begäran om ett förslag om en forsknings- och
            utvecklingsfond för trädgårdsnäringen. Det är därför, Inge Carlsson,
            med viss förvåning som vi har konstaterat att potatisodlingen,
            trots att sektorn riktat motsvarande begäran till regeringen,
            ställts utanför denna möjlighet att finansiera forsknings- och
            utvecklingsverksamhet.
          </note>
          <note>
            Potatisodlingen är liksom trädgårdsnäringen en strukturellt småskalig
            företagarbransch med en begränsad produktionsandel som kanaliseras
            via egna utbudsorganisationer. Branschen möter därför samma svårighet
            som trädgårdsodlingen när det gäller att på frivillig basis organisera
            resurser för tillämpad forskning och utvecklingsverksamhet. Vi
            ser det därför som angeläget att potatisodlingen ges tillgång
            till budgetmedel i en motsvarande omfattning som regeringen nu
            föreslagit för trädgårdsodlingen. Vi har därför i vårt budgetalternativ
            föreslagit ett ökat anslag med 5 miljoner kronor för detta ändamål.
            Härigenom skulle denna sektor ges samma möjligheter till nationellt
            stöd som erbjuds i ett flertal andra länder.
          </note>
          <note>
            Min fråga till Inge Carlsson är: Hur ser ni från majoritetens
            och Socialdemokraternas sida på denna fråga? Är ni beredda att
            ge potatisodlingen samma möjligheter som trädgårdsnäringen fått
            i just denna fråga?
          </note>
          <note>
            Sedan, fru talman, vill jag säga en sak till eftersom det här
            betänkandet handlar en del om hästutbildning. Jag tycker att det
            är mycket glädjande att det i denna kammare debatteras hästar.
            Det är inte så vanligt. Vi har också i ett särskilt yttrande tillsammans
            med Centerpartiet tagit upp att det krävs ett ökat antal platser
            till hovslagarutbildningarna. Anledningen till att vi inte har
            reserverat oss i just denna fråga är att vi förutsätter, precis
            som det står i betänkandet, att detta kommer att tas upp i den
            kommande hästpropositionen - även om jag här vill uttrycka min
            otillfredsställelse över att det visat sig att denna proposition
            har blivit kraftigt försenad.
          </note>
          <note type="speaker">
            Anf. 86 ÅKE SANDSTRÖM (c):
          </note>
          <note>
            Fru talman! Jag vill börja med att samtycka i den argumentering
            som finns bakom reservation 3 och yrka bifall till den. Jag var
            övertygad om att någon före mig skulle göra det, men som sagt:
            bifall till reservation 3!
          </note>
          <note>
            Jag begärde dock ordet i första hand för att yrka bifall till
            reservation 6, som handlar om biodlingen.
          </note>
          <note>
            Även om man kan tolka skrivningarna positivt finns det anledning
            att understryka behovet av att någonting sker på området.
          </note>
          <note>
            Biodlingen är bra för den biologiska mångfalden.
          </note>
          <note>
            Det är vi säkert överens om. Den halvering av verksamheten som
            har skett under de senaste 15 åren är faktiskt mycket oroande.
            Vi har i motionen pekat på ett antal åtgärder som krävs för att
            få en utveckling till stånd på området. Det finns också beskrivet
            i betänkandet.
          </note>
          <note>
            Det är för det första att bisjukdomarna tillförs epizootilagen.
            Det är för det andra att man bör betrakta upp till 15 bisamhällen
            som hobbyodling och befria från skatteredovisningsskyldigheten.
            Det gäller för det tredje forskningsfrågorna, att den forskning
            som syftar till att finna en metod som helt befriar bin från kvalster
            premieras. Enligt vad jag fått mig till del finns det forskningsuppslag,
            men det ges ingen kostnadstäckning för vetenskaplig utprövning.
            För det fjärde gäller det att återbesätta den SLU-anknutna genetiktjänsten
            för just arbetet med bin.
          </note>
          <note>
            Jag finner jämväl att det är en hygglig skrivning men vill ändå
            yrka bifall till vår reservation, nr 6, på denna punkt.
          </note>
          <note type="speaker">
            Anf. 87 PER LAGER (mp):
          </note>
          <note>
            Fru talman! Vi har i samarbetet med regeringen och Vänsterpartiet
            satsat oerhörda summor på miljöforskningen i förhållande till
            hur det har varit tidigare. Men det räcker inte. Det behövs mycket
            mer. Jag skulle vilja ta upp den marina forskningen som ligger
            mig särskilt varmt om hjärtat.
          </note>
          <note>
            Vi vet att våra kusthav, som nämnts tidigare, Östersjön, Kattegatt
            och Skagerrak är förgiftade, övergödda och utfiskade när det gäller
            flera viktiga arter.
          </note>
          <note>
            Framför allt har vi på senare tid uppmärksammat torskens försvinnande.
            Jag vet att vi sedan flera år tillbaka från min sida av Sverige,
            Bohuslän, märkte att den s.k. kusttorsken - det finns många arter
            av den
          </note>
          <note>
            - försvann. Man tog upp havstorsk i mindre storlek och trodde
            att det var kusttorsk. Man såg inte den fara som var på väg, nämligen
            försvinnandet av kusttorsken. Nu är faktum där. Vi har egentligen
            inte något bestånd av torsk att tala om längre. Den är utfiskad.
          </note>
          <note>
            Det här är ju en katastrof. Jag och Miljöpartiet de gröna menar
            att det inte är hållbart. Nu måste det göras stora satsningar
            på restauration av havet för att hindra arternas och ekosystemets
            kollaps. Det innebär att man starkt måste begränsa fisket. Det
            kan man göra genom utfasning av foderfisket som också är en märklig
            utveckling. Som ni vet själva var för bara ett decennium sedan
            kanske 70 % av allt fiske konsumtionsfisk. Nu är det 80 % som
            används som foderfisk.
          </note>
          <note>
            Det är ofattbart. Det är inte hållbart.
          </note>
          <note>
            I och med detta har vi också andra effekter. Vi slänger stora
            kvantiteter bifångst över bord. Det gäller t.ex. både kolja och
            vitling.
          </note>
          <note>
            Det som behövs är alltså en utfasning av foderfisket, men det
            behövs också en utökad marin forskning.
          </note>
          <note>
            Det jag vill peka på är någonting som jag tog upp för många år
            sedan och därefter har drivit varje år, nämligen det s.k. Västerhavsprojektet.
            På västkusten drev man ett projekt som Naturvårdsverkets forskningsnämnd
            finansierade. Det handlade om de stora processerna i havet. Man
            gjorde en uppföljning under fem år och sedan var pengarna slut.
            En rapport som var oerhört viktig kom 1996. Åren 1997 och 1998
          </note>
          <note>
            gjorde man en liten uppföljning av detta som visade att situationen
            var än värre.
          </note>
          <note>
            Det jag menar nu är att vi måste ha ett nytt nordiskt eller hellre
            internationellt västerhavsprojekt.
          </note>
          <note>
            Varför inte utöka det till att också bli ett Östersjöprojekt.
          </note>
          <note>
            Varför? Jo, därför att forskningen är så viktig för att vi ska
            förstå tillståndet, för att vi ska förstå varför arterna försvinner.
            Det är inte bara torsk, som jag nämnde, utan det handlar om viktiga
            arter som gråsej, kummel och rödspätta. Också de starkt hotade
            arter.
          </note>
          <note>
            Miljöpartiet har i olika sammanhang krävt att vi helt enkelt
            måste sammankalla en kriskommission.
          </note>
          <note>
            Det var ju en hearing här i går. Jag vet inte vad man kom fram
            till, för jag hade inte möjlighet att vara där själv. I en frågestund
            med Margareta Winberg för någon vecka sedan tog jag upp detta.
            Jag menade att det behövdes en nationell samling kring den här
            frågan, en kriskommission ungefär.
          </note>
          <note>
            Jag menar att det här problemet är så viktigt och så allvarligt
            att vi faktiskt måste göra någonting nu.
          </note>
          <note>
            Det innebär bl.a. att vi kanske måste bestämma oss för ett stopp
            för torskfisket. Det får effekter som inte är bra för ekosystemet
            när man stoppar fisket av en art. Men vi har inte mycket att välja
            på just nu. Utanför Newfoundland gjorde man ett stopp på tio år.
          </note>
          <note>
            Beståndet har inte kommit tillbaka. Det behövs alltså så kraftfulla
            åtgärder.
          </note>
          <note>
            Vi kan inte bara sitta här och tycka att det är tråkigt, synd
            och att vi ska försöka vara försiktiga. Det håller inte. Vi måste
            göra något radikalt för att det ska få en effekt över huvud taget.
          </note>
          <note>
            Fru talman! Jag yrkar bifall till reservation 8 som just framhåller
            behovet av ett nytt västerhavsprojekt.
          </note>
          <note>
            Jag vill gärna, som jag sade tidigare, utöka det till att också
            omfatta Östersjön, eftersom våra kusthav hänger ihop. Det ena
            påverkar det andra. Det är ekosystem som vi har skyldighet att
            rädda.
          </note>
          <note type="speaker">
            Anf. 88 INGE CARLSSON (s):
          </note>
          <note>
            Fru talman! I detta betänkande behandlas 26 motionsyrkanden om
            forskning och utbildning m.m. från den allmänna motionstiden 2000
            och 2001.
          </note>
          <note>
            Den svenska forskningspolitiken behandlas numera i intervaller
            om tre år. I proposition 2000/01:3
          </note>
          <note>
            Forskning och förnyelse, presenterade regeringen sin forskningspolitik
            för åren 2001-2003.
          </note>
          <note>
            Regeringen redogör däri bl.a. för vissa prioriterade områden
            inom miljöforskningen. Ett sådant område är forskning syftande
            till att utgöra underlag för miljökvalitetsmålen och klimatpolitiken
            och underlag för internationella förhandlingar. Regeringen lyfte
            vidare fram forskning om biologisk mångfald och forskning om produkter,
            processer och resurseffektivisering. Regeringen anser dessutom
            att forskning om kemikalier och strålskydd samt samhällsvetenskaplig
            och juridisk miljöforskning bör utgöra prioriterade områden.
          </note>
          <note>
            Den beslutade ordningen för forskningspolitiken innebär att regeringen
            för riksdagen framlägger förslag om övergripande mål för forskningen
            och allmänna riktlinjer för politiken. Enligt de av riksdagen
            godkända riktlinjerna bör övergripande forskningspolitiska beslut
            fattas av statsmakterna, medan organ med sakkunnighet inom berörda
            områden beslutar om verksamheten och den närmaste medelfördelningen.
          </note>
          <note>
            Den 1 januari 2001 inrättades fyra nya myndigheter för forskningsfinansiering,
            vilka ersatte de tidigare nio myndigheterna. Av de nya myndigheterna
            är det två som har bäring på miljö- och jordbruksutskottets arbetsområde.
            Det är Vetenskapsrådet, som ska stödja grundforskning av högsta
            vetenskapliga kvalitet, och det är områdesinriktade Forskningsrådet
            för miljö, areella näringar och samhällsbyggande, Formas.
          </note>
          <note>
            I reservation 1 om svensk miljöforskning framhåller moderaterna
            att miljöforskningen och miljöövervakningen måste prioriteras.
            Det är ett sent uppvaknande från ett parti som i praktiken inte
            visat något stort intresse för miljöfrågorna. Sanningen är ju
            den att det aldrig har funnits så mycket medel för miljöforskning,
            och detsamma gäller för miljöövervakning där årets budgetanslag
            fick en kraftig ökning.
          </note>
          <note>
            Moderaterna föreslog 362 miljoner kronor mindre än regeringens
            anslag.
          </note>
          <note>
            Jag vill också tillägga att stiftelsen MISTRA fördelar ca 250
            miljoner kronor per år till miljöforskning. I början av år 2001
            uppgick stiftelsens kapital till ca 4,7 miljarder kronor.
          </note>
          <note>
            Vidare framhåller moderaterna att Sverige tidigare var en framstående
            forskningsnation på miljöområdet, men att man under senare år
            har förlorat kompetens och tid.
          </note>
          <note>
            Moderaternas uppfattning är fel och den strider mot den utvärdering
            som EU-kommissionen genomfört. Undersökningen visar att frekvensen
            av antalet svenska forskare som citerades i vetenskapliga tidskrifter
            i relation till folkmängden gav Sverige en tätposition. Skälet
            till att ni står ensamma bakom denna reservation är helt enkelt
            att ni inte är trovärdiga på detta område, liksom på flera andra
            områden.
          </note>
          <note>
            Flera talare har yrkat bifall till reservationen om gentekniska
            forskningsresultat.
          </note>
          <note>
            Beträffande forskarnas tillgång till forskningsresultat publiceras
            som regel akademiska forskningsresultat som uppnåtts med finansiering
            från forskningsråd och andra offentliga finansiärer i vetenskapliga
            tidskrifter. Därmed blir resultaten offentligt tillgängliga.
          </note>
          <note>
            Beträffande forskning som utförs av eller finansieras av företag
            kan publiceringen fördröjas eller resultaten bevaras som företagshemlighet.
            Detta förhållande gäller emellertid all forskning och är inget
            specifikt för genteknisk forskning. För alla företag som lägger
            ned stora resurser på att utveckla innovationer finns ett behov
            av att skydda sig mot piratkopiering från andra företags sida
            genom patent.
          </note>
          <note>
            Enligt europeisk patentlagstiftning får patent endast meddelas
            uppfinning som inte tidigare varit känd. Därför måste forskning
            och resultat, där avsikten är att söka patent för en uppfinning,
            sekretessbeläggas till dess en patentansökan har lämnats in.
          </note>
          <note>
            Det finns exempel på att företag utvecklat grödor med tolerans
            mot ett bekämpningsmedel som företaget självt tillverkar. Det
            kan öka användningen av just denna kemikalie i jordbruket. Samtidigt
            minskar emellertid användningen av andra bekämpningsmedel för
            samma ändamål.
          </note>
          <note>
            Tillgänglig statistik och erfarenhet visar att den totala förbrukningen
            av ogräsbekämpningsmedel minskat i samband med odling av grödor
            som med hjälp av genteknik gjorts toleranta mot glyfosat, som
            är det bekämpningsmedel som det oftast är fråga om i dessa sammanhang.
          </note>
          <note>
            När det gäller växter som med hjälp av genteknik gjorts resistenta
            mot skadeinsekter leder detta enligt all tillgänglig information
            till en ofta dramatisk minskning av användningen av kemiska preparat
            för bekämpning av insekter. För kemibranschen som helhet torde
            således gentekniken snarare minska än öka försäljningen av kemiska
            preparat för ogräs- eller insektsbekämpning.
          </note>
          <note>
            Beträffande böndernas möjlighet att själva få välja sitt utsäde
            är monopolsituationer lika oönskade inom utsädesområdet som inom
            andra områden, oberoende av om de dominerande sorterna utvecklas
            med genteknik eller med traditionella metoder.
          </note>
          <note>
            Vi som besökte Astra vet ju att det företaget ligger långt framme.
            Man satsar 7-8 miljarder på olika forskningsinnovationer. Det
            är självklart att Astra måste få skydda sig innan någon annan
            får ta del av forskningsresultaten. Det är först efter att man
            har fått patent som resultatet blir fritt.
          </note>
          <note>
            Jag yrkar avslag på denna reservation.
          </note>
          <note>
            Som svar till Kjell-Erik Karlsson vill jag säga att när det gäller
            att utfärda förskrifter om godkännande av hovslagare har arbetet
            pågått sedan 1993. Jag trodde att frågan var bortglömd, men nu
            har Jordbruksverket återupptagit arbetet med förordningens innebörd.
            Jag utgår ifrån att frågan får en snar lösning.
          </note>
          <note>
            Kristdemokraterna har väckt en motion om forskning och utvecklingsfond
            för potatis. Den frågan bereder man på Jordbruksverkets vegetabilieenhet.
          </note>
          <note>
            Det ligger redan nu en ansökan från potatisodlarnas organisation.
            Jag utgår ifrån att frågan kan lösas med de gödselavgifter som
            ska återbetalas till näringen.
          </note>
          <note>
            I regeringens förslag som behandlas i EU så har regeringen framhållit
            att vissa medel ska gå tillbaka till bl.a. forskning. Det innebär
            att även denna näring kan få forskningsstöd.
          </note>
          <note>
            När det gäller biodling så har denna fråga diskuterats ett flertal
            gånger.
          </note>
          <note>
            Under 2001 utkom Jordbruksverket med sin rapport Biodlarnäringens
            förutsättningar (rapport
          </note>
          <note>
            2001:2) i syfte att göra en genomgång av förutsättningarna för
            biodlarnäringen i Sverige. Under hösten
          </note>
          <note>
            2001 gjordes en remissammanställning kring denna remissrunda
            bland berörda myndigheter och biodlarnäringens organisationer
            som sändes ut i samband med rapporten. Ärendet är nu under beredning
            på
          </note>
          <note>
            Jordbruksdepartementet.
          </note>
          <note>
            I reservationerna om marinforskning och forskning om fiskefångstmetoder
            är det mycket riktigt att man i går hade en utfrågning i miljö-
            och jordbruksutskottets regi där man hade landets experter och
            myndigheter samlade.
          </note>
          <note>
            Det är klart att dessa människor presenterar olika bilder. Det
            finns också många intressenter i den här frågan, konsumenter,
            forskare, myndigheter och politiker. Jag tror att det är viktigt
            att man får till stånd någon form av samordning, inte minst när
            det gäller
          </note>
          <note>
            Östersjön och de baltiska länderna. På det sättet ska vi försöka
            att lösa problemen.
          </note>
          <note>
            Regeringen har tidigare uppmärksammat t.ex. bekymret med torskbeståndet
            i våra angränsande hav.
          </note>
          <note>
            Man anslog också 20 miljoner kronor till Fiskeriverket redan
            förra året för att Fiskeriverket på olika sätt skulle försöka
            att åtgärda den kader av dagordningspunkter som finns.
          </note>
          <note>
            Problemen är stort, och jag tror att det fordras en samordning
            för att komma till rätta med dem. Man kan skylla på både den ena
            och andra, men regeringen har insett att problemen snabbt måste
            lösas, och därför satsar den mycket pengar på detta.
          </note>
          <note>
            Fru talman! Jag vill också kommentera en motion från Lilian Virgin
            och Lennart Klockare där det föreslås att man ska inrätta en permanent
            svampforskning i landet.
          </note>
          <note>
            Utskottet har erfarit att inom Sveriges lantbruksuniversitet
            bedrivs flera olika forskningsprojekt med anknytning till svampar
            och svampodling. Utskottet delar motionärernas uppfattning att
            denna typ av forskning och utbildning om matsvamp är viktig och
            tillhör framtiden. Svampodling i kommersiellt syfte är relativt
            ovanligt i Sverige, och huvuddelen av behovet av svamp importeras.
          </note>
          <note>
            Ett "svamparnas hus" där man kunde samla kvalificerad forskning
            och utbildning är en idé man borde gå vidare med. Jag tror det
            är rätt att en sådan satsning bör ske i Uppsala av det skälet
            att SLU och
          </note>
          <note>
            Uppsala universitet har den sammantaget största potentialen och
            kompetensen inom fältet. Dessutom finns där flera eldsjälar, bl.a.
            forskaren Erik Danell.
          </note>
          <note>
            Jag tycker att det är viktigt att SLU och Uppsala universitet
            samlar sig i denna framtidsfråga, som kan bli en viktig näring.
          </note>
          <note>
            Fru talman! Jag yrkar bifall till förslagen i betänkandet och
            avslag på samtliga reservationer.
          </note>
          <note type="speaker">
            Anf. 89 LILIAN VIRGIN (s):
          </note>
          <note>
            Fru talman! I det här betänkandet behandlas den motion som jag
            och Lennart Klockare har skrivit om svampforskning. Vi vill visa
            på behovet av en permanent svampforskning i Sverige. Anledningen
            till att
          </note>
          <note>
            Norrbotten och Gotland har gemensamma intressen i svampforskning
            är att det naturligt växer goliatmusseron i Norrbotten och bourgognetryffel
            på Gotland.
          </note>
          <note>
            När vi skrev motionen hade jag genom en kvinnlig forskare fått
            information om det arbete som hon påbörjat och som visar att det
            finns bourgognetryffel i stora mängder på Gotland. Den finns naturligt,
            och vi har inte tidigare förstått vilka värden som vi kan tillgodogöra
            oss genom svampen. Forskningen sker i samarbete med Högskolan
            på Gotland, men är knuten till Sveriges Lantbruksuniversitet,
            SLU. Handledare för forskningen finns hos SLU.
          </note>
          <note>
            Det som vi har lärt oss av hittills vunna erfarenheter är att
            bourgognetryffeln finns naturligt på Gotland. Mer än 2000 ek-
            och hasselplantor har utplanterats för att kunna följa tryffelutvecklingen
            på trädrötterna, och resultatet ser mycket lovande ut. Markägare
            har kunnat sälja bourgognetryffel för upp till 4 000
          </note>
          <note>
            kr kilot.
          </note>
          <note>
            Även i Norrbotten sker forskning om svamp. Där är det goliatmusseronen
            som är av intresse och som har blivit en exportartikel. Export
            sker framför allt till
          </note>
          <note>
            Japan.
          </note>
          <note>
            Vi vill visa på behovet av en permanent svampforskning i Sverige.
            Vi vill att vi ska använda oss av de erfarenheter vi har fått,
            ta till vara dem och göra något bra av dem.
          </note>
          <note>
            Sverige ligger efter när det gäller svampforskning.
          </note>
          <note>
            I andra länder som England, Japan, Nederländerna och Ungern satsar
            man mycket på svampforskning och utbildning. Världsproduktionen
            av odlad svamp är cirka fem miljoner ton, och Sveriges andel är
          </note>
          <note>
            0,05 %. Vi borde kunna göra mycket mer. Vi bör satsa på svampar
            och svampprodukter som andra länder saknar kunskaper om, såsom
            kantarell, tryffel och goliatmusseron.
          </note>
          <note>
            Fru talman! Det vi skulle behöva i Sverige är ett forskningslaboratorium,
            ett svampcentrum eller ett svampens hus. Det är främst tre skäl
            till att vi behöver utveckla vår kunskap om svamp. Vi behöver
            grundforskning. Vi behöver ta till vara den industriella potentialen.
            Vi behöver tillgodose konsumenternas intresse av information och
            utbildning.
          </note>
          <note>
            Just nu har Sverige spetskompetenser på området som rör kantarell,
            tryffel och goliatmusseron. Syftet med ett svampcentrum är att
            skapa permanenta forskningsledartjänster och ämnesöverbryggande
            forskning om mat- och medicinalsvampar för att dels förstå fundamentala
            biologiska processer, dels ta fram kunskaper som kan få betydelse
            för nya produkter, nya odlingsformer och ett uthålligt utnyttjande
            av svenska naturresurser.
          </note>
          <note>
            När vi skrev motionen visste vi att en möjlig forskargrupp redan
            fanns och att förhandlingar fördes med Uppsala universitet. Kontakterna
            mellan Uppsala universitet, SLU och Livsmedelsverket har fortsatt,
            och det finns ett stort intresse för ett svampcentrum.
          </note>
          <note>
            Fru talman! Miljö- och jordbruksutskottet har i sin behandling
            av motionen sagt att det som motionen tar upp inte bör behandlas
            i sak av riksdagen utan av de organ som har särskild sakkunskap
            på området.
          </note>
          <note>
            Vi motionärer har konstaterat, och uppskattar utskottets skrivning,
            att utskottet delar vår uppfattning att denna typ av forskning
            är så viktig att SLU och
          </note>
          <note>
            Uppsala universitet borde samla kvalificerad forskning och utbildning
            om matsvamp. Utskottet konstaterar också att svampodling i kommersiellt
            syfte är relativt ovanligt i Sverige och att huvuddelen av behovet
            av svamp importeras. Det här är saker som också Inge Carlsson
            underströk i sitt anförande, och det är jag mycket glad för.
          </note>
          <note>
            Jag vill tacka miljö- och jordbruksutskottet för den positiva
            skrivningen och den positiva behandlingen av motionen. Jag tycker
            att det här är ett mycket spännande område. Förhoppningen är nu
            att arbetet kan drivas vidare, att alla positiva tankar om ett
            svampcentrum kan utvecklas vidare och att ett svampcentrum kan
            bildas där vi får forskning, utbildning och en satsning på en
            ny uthållig näring som tar till vara våra svenska naturresurser.
          </note>
          <note>
            Självklart är det vår mening och förhoppning att forskningen
            fortsätter på Gotland och i Norrbotten.
          </note>
          <note type="speaker">
            Anf. 90 HARALD NORDLUND (fp):
          </note>
          <note>
            Fru talman! Vi socialliberaler tror på idén om den fria akademin.
            Det är en politik där studenter och forskare sätts i centrum.
            Den fria akademin bygger på tre grundsatser.
          </note>
          <note>
            För det första: För kunskap som egenvärde och mot en nyttofixerad
            kunskapssyn.
          </note>
          <note>
            För det andra: Frihet. Vi vill ta strid för den akademiska friheten
            och mot politisk centralstyrning.
          </note>
          <note>
            För det tredje: Kvalitet. Vi socialliberaler är beredda att ta
            strid för den vetenskapliga kvaliteten och mot ensidigt kvantitetstänkande.
          </note>
          <note>
            Forskarens frihet är i dag hotad på flera sätt. Såväl politiska
            pekpinnar som marknadstänkande naggar allvarligt forskarens makt
            i kanten. En gemensam nämnare i hoten är att kräva att forskningen
            som bedrivs ska vara nyttig och relevant.
          </note>
          <note>
            Vi socialliberaler har en annan syn på forskning.
          </note>
          <note>
            Forskningens uppgift att söka ny kunskap ska utmana, den ska
            spränga gränser, den ska få utvecklas fritt och inte styras av
            vad som för tillfället anses politiskt opportunt eller av vad
            centrala beslutsfattare definierar som näringslivets kortsiktiga
            behov. Inte heller är det möjligt att på förhand avgöra om forskningen
            inom ett visst område kommer att medföra stor samhällsnytta eller
            inte. Det som i dag framstår som irrelevant kan i morgon äga största
            relevans. Historien om vetenskapens viktigaste landvinningar är
            ett bevis för detta.
          </note>
          <note>
            Huvuddelen av anslagen ska alltså inte styras av oss politiker
            och fördelas i detalj till forskningsprojekt. Kvaliteten på den
            tillämpade forskningen blir högre med en politik för en fri forskning.
            Största delen av anslagen ska alltså användas på detta fria sätt.
          </note>
          <note>
            Men ett exempel där riktade anslag är motiverade är forskningen
            om det ekologiska jordbruket. Det är därför som vi i det sammanhanget
            har agerat för anslag till Biodynamiska Forskningsinstitutet i
            Järna.
          </note>
          <note>
            Den hearing som vi hade i går om fiskefrågorna är ett bra exempel
            på frågor där vi har lätt att hänvisa till forskning, trots att
            vi vet att konkreta åtgärder kan vidtas - åtgärder som kan ge
            effekt. Men när intressen kolliderar är det enklare att hänvisa
            till att vi behöver ny forskning.
          </note>
          <note>
            Visst behövs forskning om de marina frågorna, om fiskefrågorna.
            Men vi vet också att det finns åtgärder som vi skulle behöva vidta
            men inte är beredda att vidta. Jag tänker t.ex. på sådana åtgärder
            som fiskekvoter, att vara beredd att gå in och diskutera begränsningar
            när det gäller fångstmetoder m.m.
          </note>
          <note type="speaker">
            Anf. 91 INGE CARLSSON (s) replik:
          </note>
          <note>
            Fru talman! Harald Nordlund talar om frihet och kvalitet. När
            han kommer in på kvalitet menar han att
          </note>
          <note>
            Folkpartiet stöder att Stiftelsen Biodynamiska Forskningsinstitutet
            i Järna ska få ett basanslag.
          </note>
          <note>
            Situationen är sådan att Harald Nordlund framhåller att man kan
            stödja vissa projekt men att det ska vara en frihet för forskarna
            själva. Den svenska regeringen har ju riktat anslag till SLU för
            ekologisk forskning, forskning om ekologisk odling. Det är det
            här som ni menar att vi ska ge stiftelsen. Jag vill framhålla
            att det inte finns den kvaliteten på forskare i stiftelsen. Man
            har under det senaste året lämnat in fyra olika ansökningar om
            forskningsanslag till Formas och man har fått avslag på alla dessa
            eftersom det inte finns den vetenskapliga kvaliteten, kompetensen,
            inom den här stiftelsen. Då är det i stället så att SLU, som har
            huvudansvaret för det här, kan ta till sig och har tagit till
            sig en eller några forskare från den här stiftelsen.
          </note>
          <note>
            Ni vill inte vara med på den linje som vi har lagt upp här i
            riksdagen, att det inte är regeringen och riksdagen som ska ge
            pengar till de olika stiftelserna, vilket ni tycker. Vi tycker
            att det är bättre att de ska få fortsätta söka pengar från de
            fyra forskningsorgan som finns. Så jag motsätter mig mycket av
            det som
          </note>
          <note>
            Harald Nordlund har tagit upp här.
          </note>
          <note>
            Det är ändå så att kristdemokraterna tidigare har drivit den
            här frågan, men de har tagit bort den. Det är ni och Vänsterpartiet,
            som hade ett särskilt yttrande, kvar här. Jag tycker att det är
            väldigt märkligt att komma nu och vidhålla den åsikt som ni har.
            Den är helt fel.
          </note>
          <note type="speaker">
            Anf. 92 HARALD NORDLUND (fp) replik:
          </note>
          <note>
            Fru talman! Det är ju inte just i dag som vi framför åsikten
            om ett specialdestinerat anslag. Den har vi framfört för längesedan.
            Det är inte principen om fördelningen av forskningsanslagen som
            vi ifrågasätter. Jag tror också, som Inge Carlson säger, att den
            här samverkan mellan SLU och Biodynamiska forskningsinstitutet
            är viktig, ja kanske nödvändig, för att få den erforderliga kvalitativa
            nivån på forskningen.
          </note>
          <note>
            Jag tror ändå att alternativet när det gäller att föra de här
            frågorna framåt på forskningssidan är bra för alla. Det är inte
            så att anslagen till detta institut ska ersätta annan forskning
            utan det ska vara ett viktigt komplement, och den samverkan man
            har med SLU
          </note>
          <note>
            är viktig.
          </note>
          <note>
            Det här med anslaget till Järna, som Inge Carlsson framför, betyder
            inte att vi på något sätt skulle rubba den övriga forskningspolitiken.
          </note>
          <note type="speaker">
            Anf. 93 INGE CARLSSON (s) replik:
          </note>
          <note>
            Fru talman! Harald Nordlund var ju med när vi justerade detta
            betänkande om vissa forskningsfrågor.
          </note>
          <note>
            Inte på något ställe i detta betänkande finns det en reservation
            från Folkpartiet. Det finns inget särskilt yttrande. Jag tycker
            att det är märkligt att komma nu i den här debatten och säga att
            ni står ensamma kvar bland de politiska partierna och stöder de
            här 2 miljonerna.
          </note>
          <note>
            Jag tycker att alla andra partier, som nu har ändrat åsikt, har
            en mycket rakare och bättre hållning när det gäller forskningsfrågorna.
            Man måste ha en viss ordning - och också ordning på statens ekonomi.
            Vi kan inte börja att ge anslag till olika stiftelser i landet
            på det sätt som Harald Nordlund förespråkar nu. Man måste koncentrera
            forskningen till de områden som är viktiga. Då är det i det här
            fallet SLU som under tre år har fått 35 miljoner kronor för att
            försöka forska i en mer uthållig situation när det gäller vårt
            jordbruk.
          </note>
          <note>
            Då ska man inte börja smeta ut det här till forskare vilkas forskningsråd
            bedömer att de inte besitter den vetenskapliga kompetensen för
            att hålla på med sådant här. Jag menar att det inte få vara någon
            form av lekstuga. Det är faktiskt ganska viktigt att man satsar
            pengarna på rätt häst, och det gör inte Folkpartiet.
          </note>
          <note type="speaker">
            Anf. 94 HARALD NORDLUND (fp) replik:
          </note>
          <note>
            Fru talman! När det gäller anslagen framförde vi detta i budgetsammanhanget.
            Vad jag har gjort nu, fru talman, är att hänvisa till den uppfattning
            som vi redan då uttalade. Det är inte heller fråga om, som jag
            sade tidigare, att smeta ut eller ersätta annan forskning. Det
            här är ett viktigt komplement för att föra de här frågorna framåt.
          </note>
          <note type="speaker">
            Anf. 95 INGVAR ERIKSSON (m):
          </note>
          <note>
            Fru talman! Åke Sandström konstaterade för en stund sedan här
            i kammaren att man kan tolka skrivningarna positivt när det gäller
            frågan om binäringen i betänkandet. Han markerade trots det för
            en reservation.
          </note>
          <note>
            Fru talman! Jag har under de senaste 14 åren med stor oro och
            irritation följt utvecklingen av den svenska binäringen. Bisjukdomen
            varroa kom till
          </note>
          <note>
            Sverige i slutet av 80-talet och har sedan dess på grund av underlåtenhet
            att snabbt sätta in åtgärder spridit sig från Skåne upp över landet.
            I stort sett har en halvering av bihållningen skett under denna
            tid, vilket är allvarligt eftersom det blir sämre pollinering.
          </note>
          <note>
            Miljön drabbas osv.
          </note>
          <note>
            Vi har vid åtskilliga tillfällen i motioner och interpellationer
            tagit upp frågan om binäringens utveckling. Det har gällt att
            bitillsynslagen inte har följts, att bitillsynen varit undermålig
            och att forskningen måste förbättras. Vi har också tagit upp behovet
            av stimulansåtgärder där små bigårdar åter, som tidigare, skulle
            få skattebefrielse.
          </note>
          <note>
            Nu har emellertid en rapport avgivits av Jordbruksverket, och
            remissförfarandet har genomförts.
          </note>
          <note>
            Regeringskansliet bereder ärendet, i alla fall enligt uppgift.
            Att då i dag reservera oss har vi moderater sett som att slå in
            redan öppna dörrar. Vi kommer dock framöver att bevaka hur ärendet
            behandlas och kritiskt granska de förslag som läggs fram i syfte
            att stärka binäringen i Sverige. Men vi reserverar oss alltså
            inte i dag av det skälet att det redan är på gång.
          </note>
          <note>
            Vi har tagit hänsyn till det. Det är ju en vedertagen princip.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            8 § Äktenskap, partnerskap och samboende, m.m.
          </note>
          <note>
            Föredrogs lagutskottets betänkande 2001/02:LU8
          </note>
          <note>
            Äktenskap, partnerskap och samboende m.m.
          </note>
          <note type="speaker">
            Anf. 96 HENRIK S JÄRREL (m):
          </note>
          <note>
            Fru talman! I årets upplaga av det motionsbetänkande från den
            allmänna motionsperioden som behandlar frågor om äktenskap, partnerskap
            och samboende m.m. har vi moderater nöjt oss med en reservation
            och två särskilda yttranden. I övrigt menar vi att det finns grundad
            anledning att avvakta pågående utredningar och/eller beredningsarbete
            samt att i vissa fall också hänvisa till redan befintlig lagstiftning.
          </note>
          <note>
            Vår reservation berör lagen om sambors gemensamma bostad och
            bohag, populärt kallad sambolagen. Den tillkom för dryga tiotalet
            år sedan i akt och mening att erbjuda den ekonomiskt eller materiellt
            svagare parten ett visst skydd i ett för övrigt oformaliserat
            samlevnadsförhållande. Oftast rör det sig ju om kvinnor som kanske
            under många år skött hem och hushåll, den s.k. markservicen, och
            som inte skulle behöva riskera att stå mer eller mindre tomhänta
            i händelse av en separation.
          </note>
          <note>
            Det här var ett sätt att t.ex. göra s.k. Stockholmsäktenskap,
            alltså samboende utan närmare juridisk formalisering, mer ekonomiskt
            jämställda. Bostad och bohag som har anskaffats för gemensam användning
            delas i princip lika vid en separation även om det också finns
            närmare preciserade möjligheter för undantag härifrån i lagen.
          </note>
          <note>
            Lagen förutsätter att det rör sig om en ogift man och ogift kvinna
            som valt att bo tillsammans och leva i en kärleksrelation.
          </note>
          <note>
            Däremot definieras inte närmare i vilket skede ett samboförhållande
            de facto uppstår, t.ex. efter hur lång tid förhållandet varat.
            Vid sidan av gemensamt hushåll, gemensam ekonomi och sexuellt
            samliv har dock Högsta domstolen i några vägledande domar tolkat
            lagen så att även om det krävs äktenskapsliknande samlevnad betyder
            det inte att relationen måste påminna om ett idealäktenskap.
          </note>
          <note>
            Gemensamma barn i boet eller - om paret saknar sådana - att samborna
            är folkbokförda under samma adress anses tala för att ett samboförhållande
            råder.
          </note>
          <note>
            Om mannen och kvinnan är skrivna på olika adresser däremot krävs
            normalt att de ska ha bott tillsammans minst sex månader för att
            de ska bedömas som sambor.
          </note>
          <note>
            Lagen ger dock t.ex. inte något skydd för en ogift kvinna som
            lever eller levt samman med en separerad men icke i juridisk mening
            från annan kvinna frånskild man. Sambolagens giltighet kan avtalas
            bort av en ekonomiskt starkare part, och tillgångar som inte berör
            den gemensamma bostaden eller det gemensamma bohaget kan hållas
            utom räckhåll för sambolagen.
          </note>
          <note>
            Sambolagen ger inte, tvärtemot vad många föreställer sig, motsvarande
            juridiska skydd som t.ex.
          </note>
          <note>
            äktenskapet eller partnerskapet ger. Många som bara flyttar ihop
            tror därför att de inte mera aktivt behöver tänka över hur deras
            egendom och samlevnad bör regleras. Alltför många känner inte
            ens till lagens existens, vilket i sig röjer ett stort informationsbehov.
          </note>
          <note>
            Inte minst en reglerad bostadsmarknad har mer eller mindre framtvingat
            nya samlevnadsformer bland vilka sambolagen i vissa fall kan bli
            tillämplig utan att de samboende riktigt tänkt sig det eller vetat
            om det. Tvistigheter kan därvid uppstå, liksom svårigheter i bevisföringen.
          </note>
          <note>
            Vi moderater föreslår därför i reservation 8, som jag, fru talman,
            för övrigt ber att få yrka bifall till, att i stället för att
            som i dag behöva avtala bort sambolagen för att den inte ska gälla
            borde den omvända ordningen gälla, dvs. att man genom ett avtal,
            en registrering eller på annat sätt markerar sin ömsesidiga avsikt
            om att man vill att lagen ska tillämpas på det egna samboendeförhållandet.
          </note>
          <note>
            Nu pekar utskottet i sitt svar på att Samboendekommittén i sitt
            betänkande 1999 föreslog en tydligare bestämmelse än den nu gällande
            enligt vilken sambor skulle kunna avtala om att bodelning över
            huvud taget inte ska ske liksom att viss egendom ska undantas
            vid eventuell bodelning samt att samborna genom ett nytt avtal
            ska kunna ändra vad de tidigare har överenskommit om.
          </note>
          <note>
            Men regeringen har ännu inte kommit till skott, och vi menar
            att det är klart otillfredsställande att lagens verkan i dag är
            att den efterhand smyger sig på de sammanboende om inga åtgärder
            i övrigt vidtas.
          </note>
          <note>
            Vi tycker att det finns, inte minst i sammanhang som dessa, starka
            skäl att uppmuntra enskilda individer att själva ta ett medvetet
            och aktivt ansvar för sina livsval, med andra ord även för samlevnadens
            både juridiska och ekonomiska former.
          </note>
          <note>
            Fru talman! Jag yrkar bifall till reservation 8.
          </note>
          <note type="speaker">
            Anf. 97 TASSO STAFILIDIS (v):
          </note>
          <note>
            Fru talman! Det betänkande som vi nu behandlar i kammaren är
            lagutskottets betänkande om äktenskap, partnerskap och samboende.
            Det är en hel rad olika frågor som tas upp i detta betänkande.
            Jag kommer att beröra några av dem.
          </note>
          <note>
            Jag tänkte inleda med att läsa upp en av de texter som lagutskottet
            fick när vi hade en uppvaktning av
          </note>
          <note>
            RFSL i lagutskottet under ärendets behandling.
          </note>
          <note>
            "Jag heter Erica Zander, är 49 år och man-tillkvinna transsexuell.
            Jag har hållit ihop med samma kvinna sedan våren 72 och vi har
            två drygt 20-åriga söner.
          </note>
          <note>
            Vi var gifta mellan juni 1975 och juli 2000, då staten tvingade
            oss till skilsmässa för att jag skulle få den medicinska behandling
            jag behövde för ett fullvärdigt liv.
          </note>
          <note>
            För min fru var den påtvingade skilsmässan mycket svårare att
            klara av än det faktum att hennes man i själ och hjärta alltid
            varit kvinna, och nu måste få bli det även fysiskt; Smärtan i
            att tvingas 'ansöka'
          </note>
          <note>
            om det vi minst av allt ville, vanmakten över att inte själva
            få bestämma hur vi skulle leva tillsammans.
          </note>
          <note>
            Inte blev situationen heller lättare att hantera p g a de praktiska
            frågor som:
          </note>
          <note>
            - Den plötsliga rättsosäkerhet som tvingade oss att skriva ett
            inbördes testamente för att inte den enas död skulle slå sönder
            allt det vi byggt upp tillsammans. Trots testamentet har barnen
            vid en förälders död nu rätt att begära en större andel av vår
            egendom än om vi fortfarande varit gifta.
          </note>
          <note>
            - Det vakuum mellan ansökan och registrering av skilsmässan,
            under vilket vi juridiskt räknades som varken gifta eller sambor;
            Hade en av oss avlidit under den tiden skulle våra livförsäkringar
            odelade tillfallit våra söner, och den överlevande tvingats sälja
            lägenhet och fritidshus.
          </note>
          <note>
            - Administrativa kostnader för vår skilsmässa, ändrad lagfart
            på fritidshuset, registrering av mitt nya namn hos PRV, nytt pass
            och byte av körkort -
          </note>
          <note>
            sammanlagt minst 2500:-. Testamentet tillkommer med ytterligare
            1000:-.
          </note>
          <note>
            Vår erfarenhet är att så länge Äktenskapsbalken och Lagen om
            fastställande av könstillhörighet i vissa fall ser ut som de gör,
            minskar mycket påtagligt möjligheterna för par i vår situation
            att verkligen ta sig igenom processen tillsammans...
          </note>
          <note>
            ...och vårt förhållande har uppenbart överlevt mitt könsbyte
            trots gällande lagar, inte tack vare dem."
          </note>
          <note>
            Fru talman! Det som Erica Zander lyfter fram i sitt brev och
            vid besöket i lagutskottet är frågor som lyfts fram i motionerna
            som bl.a. jag har stått bakom och som även riksdagens HBT-grupp
            har stått bakom.
          </note>
          <note>
            Det är frågor som tas upp i reservation 2.
          </note>
          <note>
            Men detta betänkande är utformat på det sättet att det är flera
            olika frågor som tas upp i detta avsnitt.
          </note>
          <note>
            Det är alltså reservation 2 som jag syftar på.
          </note>
          <note>
            Jag vill redan nu, fru talman, yrka bifall till reservation 2.
            I den tas tre olika delar upp. Bl.a. tas den del upp som jag talade
            om, att transsexuella genom äktenskapsbalkens uppbyggnad tvingas
            skilja sig. Det finns alltså en lucka i lagstiftningen i dag,
            vilket innebär att äktenskapsbalken enbart reglerar de fall där
            en man och en kvinna ska ingå äktenskap. Har en man och en kvinna
            redan ingått äktenskap finns det alltså ingenting i lagstiftningen
            i dag som ger grund för att ett par inte ska tvingas skilja sig.
            Det blir ju inte mycket bättre av att den lagstiftning som finns
            under socialutskottets beredningsområde, med lagen om fastställande
            av könstillhörighet i vissa fall, med syftning på äktenskapsbalken
            har ett krav i sin tredje paragraf att man måste vara ogift för
            att få genomföra ett könsidentitetsbyte.
          </note>
          <note>
            Vi från Vänsterpartiet tycker att detta är ohållbart.
          </note>
          <note>
            Och efter utskottsmötet den dagen upplevde även vi från Vänsterpartiet
            att utskottet i dess helhet ställde sig väldigt frågande till
            att det verkligen skulle behöva vara så.
          </note>
          <note>
            Det är dock ingenting som framkommit vare sig i reservationer
            eller i särskilda yttranden, så jag vill passa på att fråga ledamöterna
            i lagutskottet, representanterna för de olika partierna, vad man
            egentligen tycker i frågan om att gifta transsexuella personer
            tvingas till skilsmässa. Är det så att utskottet faktiskt tycker
            att den ordning vi har är tillfredsställande?
          </note>
          <note>
            En annan fråga som tas upp i det här sammanhanget är det som
            tas upp i reservation 2. Det gäller s.k. civiläktenskap - en förändring
            som vi i Vänsterpartiet vill genomföra. Civiläktenskapet innebär
            att vi en gång för alla skiljer på det som är religion och det
            som är lagstiftning. Vi tycker att det är väldigt bra att vi kommit
            dit vi kom vid årsskiftet 1999/2000 då kyrkan skildes från staten.
            Men fortfarande finns en väldigt viktig del kvar under kyrkan,
            nämligen äktenskapet.
          </note>
          <note>
            Äktenskapet, fru talman, är ett viktigt område som innebär väldigt
            mycket för många människor. Därför tycker vi inte att detta ska
            ligga till grund för religiösa värderingar. I stället ska lagstiftningen
            vara tydlig och gälla lika för alla.
          </note>
          <note>
            Här kommer jag in på den andra delen i den aktuella motionen,
            som också berör frågan om civiläktenskap. Vi tycker att civiläktenskapet
            ska gälla lika för alla, oavsett kön och oavsett sexuell läggning
            - ett civiläktenskap som inte diskriminerar.
          </note>
          <note>
            Det finns en hel del motioner från olika partier som vi i Vänsterpartiet
            ställer oss bakom och där frågan om det könsneutrala äktenskapet,
            den könsneutrala äktenskapsbalken, tas upp. Vi menar att till
            dess att vi får ett könsneutralt civiläktenskap är alternativet
            med ett könsneutralt äktenskap, alltså en könsneutral äktenskapsbalk,
            ett väldigt bra alternativ.
          </note>
          <note>
            Därför anser vi att ett äktenskap som inte är knutet till att
            enbart en man och en kvinna ska kunna ingå det är ett äktenskap
            som tar till vara alla medborgares rättigheter och som trycker
            på det vi alla talar så varmt om: alla människors lika värde.
          </note>
          <note>
            Detta skulle självklart få konsekvenser. Det skulle t.ex. få
            konsekvensen att vi en gång för alla avskaffade partnerskapslagen,
            att vi avskaffade den lag som i dag i sig faktiskt är diskriminerande
            genom att den finns.
          </note>
          <note>
            Historiskt är partnerskapslagen något väldigt viktigt som hände
            i Sverige år 1995 då lagen började gälla. Men sett till framtiden
            och jämfört med äktenskapsbalken kan man inte komma fram till
            något annat än att partnerskapslagen faktiskt är diskriminerande.
          </note>
          <note>
            Fru talman! Vidare tar vi upp en hel del olika frågor om vad
            vi ska göra med partnerskapslagen under den tid den faktiskt existerar.
            Det är en hel del förändringar som måste till. Bl.a. handlar det
            om att förändra terminologin i lagen om registrerat partnerskap.
            Det handlar om att inte använda
          </note>
          <note>
            "registrerat", utan man ska använda den benämning som även används
            i äktenskapsbalken. Både äktenskapet och partnerskapet är ju rent
            formellt en registrering, sett i skattemyndighetens perspektiv
            och sett till folkbokföringen. Men när det gäller att så tydligt
            peka på att partnerskapet i sig är en registrering tycker vi att
            den terminologin inte hör hemma i partnerskapslagen. Vi föreslår
            att den ska förändras i likhet med äktenskapsbalken.
          </note>
          <note>
            Där yrkar jag bifall till reservation 7.
          </note>
          <note>
            Partnerskapslagen har ju också en utformning som är annorlunda.
            Man ställer anknytningsvillkor. För att ingå äktenskap i Sverige
            ställs alltså inte samma krav som när det gäller att ingå partnerskap.
            Vid partnerskap måste minst en av parterna vara bofast i Sverige
            sedan minst två år tillbaka.
          </note>
          <note>
            För några år sedan tog vi bort kravet på att man ska vara svensk
            medborgare, men det är också ett problem. Svenska medborgare som
            t.ex. är bofasta i
          </note>
          <note>
            England och vill ingå partnerskap får inte lov till det enligt
            den lagstiftning som vi har. Detta tycker vi är problematiskt.
          </note>
          <note>
            När jag ändå så att säga är utomlands vill jag peka på en annan
            reservation där det lyfts fram att man också bör kunna ingå partnerskap
            på svenska ambassader. Jag ska ta ett exempel från vårt kära grannland
          </note>
          <note>
            Norge.
          </note>
          <note>
            Den 4 januari i år ingick den konservative finansministern Per-Kristian
            Foss partnerskap med sin man Jan Erik Knarbakk. Det gjorde paret
            på norska ambassaden här i Sverige. Om vi i Sverige hade en homosexuell
            finansminister som ville ingå partnerskap på svenska ambassaden
            i Norge skulle det vara omöjligt. Men om en heterosexuell finansminister
            skulle vilja ingå äktenskap på svenska ambassaden i Norge skulle
            det vara helt i sin ordning.
          </note>
          <note>
            Detta, fru talman, tycker vi inte är i sin ordning.
          </note>
          <note>
            Förvisso handlar det inte om ett formellt hinder i lagstiftningen
            utan om att regeringen faktiskt inte har fixat ett sådant förordnande,
            att regeringen inte har förordnat våra svenska ambassader att
            även förrätta partnerskap. Detta tycker vi är ett problem. Lagutskottet
            borde, menar vi, tala om för regeringen att en sådan skillnad
            inte kan accepteras.
          </note>
          <note>
            Fru talman! En rad andra olika frågor tas upp i detta betänkande.
            Givetvis står vi i Vänsterpartiet bakom alla reservationer som
            vi har skrivit. Men för tids vinnande har jag yrkat bifall till
            endast två av reservationerna. Jag vill ändå beröra några av de
            andra reservationerna i betänkandet.
          </note>
          <note>
            Reservation 1 bygger på kristdemokratiska motioner där man tar
            upp äktenskapets ställning. Kristdemokraterna menar att äktenskapet
            ska vara det som står högt över alla andra samlevnadsformer. Det
            kan vi i Vänsterpartiet inte acceptera. Vi kan inte se hur en
            lagstiftning ska bygga på att man faktiskt talar om för människor
            hur de ska välja sin samlevnadsform.
          </note>
          <note>
            Här kan jag bara vara glad över att majoriteten i lagutskottet
            har samma mening som vi i Vänsterpartiet, nämligen att samhället
            inte ska lägga värderingar på människors val av samlevnadsform.
          </note>
          <note>
            I reservation 4 tar man upp frågan om förordnanden som vigsel-
            och registreringsförrättare. Som vi alla här i kammaren minns
            gjorde vi för en tid sedan ett tillkännagivande till regeringen
            där vi uppmanade regeringen att återkomma till riksdagen med ett
            förslag om att uppdraget som partnerskapsförrättare och uppdraget
            som vigselförrättare slås samman till ett uppdrag. Det är just
            detta som Kristdemokraterna är emot.
          </note>
          <note>
            Kristdemokraterna menar att det måste vara upp till den enskilde
            förrättaren att själv få avgöra om vederbörande vill förrätta
            en vigsel eller ett partnerskap. Vänsterpartiet och också utskottets
            majoritet
          </note>
          <note>
            - vi har ju gjort ett tillkännagivande - menar att det inte är
            upp till den enskilde förrättaren att bestämma hur det här uppdraget
            ska förvaltas. Detta förtroendeuppdrag innebär att man faktiskt
            är förrättare av något som är stiftat i svensk lag - alltså något
            som enligt svensk lagstiftning är tillåtet. Det är ju tillåtet
            med äktenskap och partnerskap. Därför ser vi ingen anledning till
            att förrättarna själva ska få välja.
          </note>
          <note>
            Det val som förrättarna har, fru talman, innebär att välja om
            de antingen vill vara förrättare eller ej - det skulle jag vilja
            säga till Kristdemokraterna.
          </note>
          <note>
            Med detta, fru talman, yrkar jag åter bifall till de reservationer
            som jag redan har yrkat bifall till. Jag står bakom våra övriga
            reservationer och i övrigt står jag bakom det betänkande där de
            frågor tas upp som även vi från Vänsterpartiet ställer oss bakom.
          </note>
          <note type="speaker">
            Anf. 98 KJELL ELDENSJÖ (kd):
          </note>
          <note>
            Fru talman! Först vill jag yrka bifall till reservation nr 1.
            Jag står givetvis också bakom de övriga kristdemokratiska reservationerna,
            men jag nöjer mig med detta enda yrkande.
          </note>
          <note>
            Jag börjar med att ägna tiden lite grann åt förslaget om en allmän
            värde- och etikdiskussion i samhället. År efter år har kristdemokrater
            väckt motioner som fokuserar på det angelägna i att få i gång
            en etikoch värdediskussion i samhället, såväl allmänt i de breda
            folklagren som i föreningslivet, organisationer, institutioner,
            skolor och på andra mötesplatser. Syftet har varit att initiera
            en kontinuerligt pågående, livsbefrämjande dialog på samhällets
            olika arenor för att finna vägen till ett välfärdssamhälle i ordets
            totala och rätta bemärkelse.
          </note>
          <note>
            I debatten har tanken i sak mött viss förståelse hos andra partier,
            men man har ändå avfärdat motionen med dess intentioner, vilket
            jag beklagar. Detta har man gjort trots att hela saken handlar
            just om diskussionen och dialogen om värden, etik och värderingar
            på samhällets alla plan och alla arenor. Så kan vi få en etisk
            gemensam grund att bygga samhället vidare på som är allmänt accepterad.
          </note>
          <note>
            Fru talman! Jag vill nu något beröra den kristdemokratiska motion
            som handlar om att inte påtvinga borgerliga vigselförrättare att
            också vara partnerskapsförrättare. Lagutskottets majoritet har
            liksom en majoritet i riksdagen tidigare fattat beslut om att
            förordnandet som borgerlig vigselförrättare i framtiden ska kunna
            innebära tvång att också vara partnerskapsförrättare. Jag tycker
            att det är väldigt svårt att förstå varför detta ska vara nödvändigt.
            Redan i dag finns det gott om partnerskapsförrättare i förhållande
            till det antal partnerskap mellan homosexuella som ingås per år.
          </note>
          <note>
            Varför ska borgerliga vigselförrättare inte få vara bara detta
            om de nu vill det? Jag tycker att den här utvecklingen innebär
            en intolerans mot dem som anser att äktenskap är en sak och partnerskap
            en annan. Om detta drivs igenom fullt ut diskrimineras de människor
            som gärna vill men då inte får vara enbart vigselförrättare. Det
            handlar om intolerans!
          </note>
          <note>
            Fru talman! I betänkandet behandlas också tre motionsyrkanden
            som alla syftar till att den nuvarande sambolagen avskaffas. I
            det kristdemokratiska yrkandet begär vi en utredning om sambolagens
            avskaffande. Sambolagen är en lag som de samboende parterna kollektivt
            ansluts till antingen de vill eller ej, men den omfattar t.ex.
            inte två syskon eller två andra släktingar som bor ihop. Den har
            inte heller någon klar definition av hur länge de samboende ska
            ha bott ihop för att lagen ska gälla vid en eventuell separation.
            Sambolagen ger ekonomiska konsekvenser först om samboendet upphör,
            vilket det ofta gör. Många blir säkert inte förrän då medvetna
            om att den ekonomiska tryggheten inte alls är lika omfattande
            som i ett äktenskap.
          </note>
          <note>
            Kristdemokraterna anser att sambolagen därför inte behövs. Vi
            menar att det vore bättre att de som vill bo ihop ingår frivilliga
            civilrättsliga avtal. Sådana avtal skulle också kunna gälla två
            vänner som bor ihop utan att för den skull ha någon sexuell relation
            till varandra. För övrigt skulle dessutom någon lämplig statlig
            myndighet kunna bidra med att tillhandahålla lämpliga standardformulär
            för ändamålet. Om sambolagen avskaffas kommer med all sannolikhet
            antalet äktenskap att öka och äktenskapets status att höjas, vilket
            måste ses som positivt.
          </note>
          <note>
            Det är i sammanhanget värt att nämna att man i
          </note>
          <note>
            Danmark efter utredning avstod från att införa en sambolagstiftning.
            Den danska utredningen som förde diskussioner om lagreglering
            av sambor kom nämligen fram till att äktenskapet är den bästa
            rättsliga ramen för att säkra en känslomässig och ekonomisk trygghet
            för familjen. Det ansågs därför viktigt att göra äktenskapet till
            en attraktiv samlevnadsform för att minska antalet ogifta samboende.
            Danmark har också i dag hög giftermålsfrekvens och lägre skilsmässofrekvens.
            Det är ett exempel för Sverige att följa.
          </note>
          <note>
            Tillsammans med andra insatser med fokus på äktenskapet skulle
            familjestabiliteten förbättras. Detta skulle i sin tur medföra
            mycket positivt för samhället i stort och för många barn i synnerhet.
            Vi vill därför att sambolagens avskaffande ska utredas, och uttrycker
            detta i en reservation.
          </note>
          <note>
            Fru talman! Jag ska nu ägna en rätt stor del av mitt anförande
            åt det som jag anser vara bland det viktigaste för en god samhällsutveckling,
            nämligen familjestabilitet.
          </note>
          <note>
            För cirka ett halvår sedan läste jag en ledare med underrubriken
            Vi behöver en ny välfärd och utveckling. Rubriken hänsyftade till
            slutsatser som man kan dra av betänkandet Barns och ungdomars
            välfärd,
          </note>
          <note>
            SOU 2001:55, som då nyligen hade lämnats till regeringen. Både
            av detta betänkande, av andra studier och av forskningsrapporter
            och inte minst av vår vardags bistra verklighet - som vi alla
            kan uppleva och se - kan vi förstå och dra slutsatsen att ekonomisk
            eller materiell välfärd inte är detsamma som välfärd i total mening.
          </note>
          <note>
            I all välmening och inte utan skäl har efterkrigstidens politik
            i vårt land, och för den delen i hela västvärlden i övrigt, i
            mycket hög grad fokuserat på att öka den ekonomiska och materiella
            välfärden för alla och envar. Det är naturligtvis vällovligt att
            försöka ge rättvisare ekonomisk fördelning i samhället. Men om
            den trygghet i materiellt hänseende som då nås medför att livskvaliteten
            och tryggheten i andra hänseenden drastiskt försämras är det en
            politisk och medmänsklig skyldighet att utvärdera varför det har
            blivit så. Det är en skyldighet att utreda, analysera och föreslå
            åtgärder som innebär att välfärden i vid mening slutar att försämras
            och i stället börjar öka och att livskvaliteten förbättras.
          </note>
          <note>
            Vi är i den situationen nu. Sedan länge har vi passerat den tidpunkt
            då vi borde ha påbörjat arbetet med att återupprätta välfärdssamhällets
            alla dimensioner.
          </note>
          <note>
            Fru talman! Jag ska åter knyta an till betänkandet
          </note>
          <note>
            Barns och ungdomars välfärd. Av betänkandet kan man dra slutsatsen
            att för barnen innebär skilsmässa eller separation inte alltid
            någon välfärd i total mening. För vuxna är skilsmässan en avslutning
            av ett kapitel, men för barnen är den början på en ny osäkerhet.
          </note>
          <note>
            I en tidningsartikel av Elisabeth Braw Riccini hänvisar hon till
            före detta psykologidocenten på
          </note>
          <note>
            Berkeleyuniversitetet, Judith Wallerstein, som i sitt arbete
            har fått belägg för bl.a. följande slutsats:
          </note>
          <note>
            Skilsmässor gör inte bara samhället instabilt. De som blir mest
            instabila är de barn som hamnar i kläm.
          </note>
          <note>
            Artikelförfattaren skriver vidare: På 1970-talet, det tjugonde
            århundradets upplysningstid, var barnens långfristiga känslomässiga
            utveckling inte det man främst tänkte på. Stackars föräldrar!
            Ska de behöva leva i ett olyckligt äktenskap bara för att det
            är bättre för staten eller kyrkan eller någon annan överhet? Det
            är väl bättre för dem, och för barnen också förresten, om de skiljs
            och lever i harmoni på skilda ställen.
          </note>
          <note>
            Icke! utropar Wallerstein i en ny bok.
          </note>
          <note>
            I boken redovisar Judith Wallerstein sina resultat från mångåriga
            verksamheter och erfarenheter av offer för skilsmässor. Resultaten
            är inte sådana som den upplyste 1970-talsmannen skulle ha önskat
            sig, säger denna doktor i klinisk psykologi. Hon hävdar att det
            vore bättre för barnens psykiska utveckling om de omgavs av stabilitet
            i hemmet, hur disharmonisk den än må vara.
          </note>
          <note>
            Föräldrar! Resultaten pekar åt samma håll. Håll ihop er förhållanden,
            om så bara för barnens skull!
          </note>
          <note>
            uppmanar Wallerstein.
          </note>
          <note>
            Fru talman! Man kan naturligtvis ha åsikter om det som jag refererar
            till och har talat om. Faktum kvarstår dock. Jakten på materiell
            välfärd, mer pengar, individbaserat satsa-på-dig-själv-tänkande
            och liknande strömningar gör att utrymmet för familjegemenskap
            och tid med barnen minskar. Skilsmässor och separationer blir
            ofta också följden - och alltid är det barnen som kommer i kläm.
          </note>
          <note>
            Även om man inte kan generalisera har följden av det senaste
            halvseklets politik visserligen gett i princip alla en bättre
            materiell standard men också gett många själsliga bekymmer och
            försämringar på de icke-materiella områdena. I dag måste t.ex.
            ett mycket stort antal barn inta depressionshämmande mediciner.
            Många har svårt att klara av skolan och få godkända betyg i basämnena.
            Droganvändningen ökar och tränger allt längre ned i åldrarna liksom
            våld och annan brottslighet. Antalet självmordsförsök och självmord
            bland barn och ungdomar är oacceptabelt.
          </note>
          <note>
            Sammantaget har vi fått en accelererande nedåtgående utveckling.
          </note>
          <note>
            Fru talman! Kristdemokraterna anser att det är viktigt att familjestabiliteten
            ges möjlighet att öka. Vi menar att det inte är någon tvekan om
            att barn generellt sett mår bättre och har större utsikter till
            utveckling och också att få ett bättre vuxenliv om de får växa
            upp under stabila familjeförhållanden. Vi anser det oerhört angeläget
            att få ned antalet skilsmässor och separationer och därmed vända
            den negativa trenden. Tyvärr ökar fortfarande antalet skilsmässor,
            och det är därför hög tid att göra någonting åt det hela.
          </note>
          <note>
            Kristdemokraterna menar att incitamenten för att gifta sig och
            hålla ihop måste bli fler, och äktenskapet bör vara den familjebildning
            som ska vara föremål för politisk aktivitet i syfte att förbättra
            familjestabiliteten. Vi har lagt fram en motion, Familjestabilitetens
            betydelse för ett gott samhälle. Det första yrkandet i motionen
            gäller förslag om en utredning om stärkt familjestabilitet med
            fokus på äktenskapet som samlevnadsform. Lagutskottets majoritet
            har dessvärre avstyrkt yrkandena. Vi kristdemokrater har givetvis
            reserverat oss. Jag har redan i inledningen av mitt anförande
            yrkat bifall till reservation 1.
          </note>
          <note>
            Fru talman! Därmed är jag klar med mitt anförande.
          </note>
          <note type="speaker">
            Anf. 99 TASSO STAFILIDIS (v) replik:
          </note>
          <note>
            Fru talman! Jag har två frågor att ställa till Kjell
          </note>
          <note>
            Eldensjö. Egentligen har jag nog fler, men jag hinner inte med
            fler än två.
          </note>
          <note>
            Den första frågan handlar om de borgerliga vigselförrättarna.
            Tycker Kjell Eldensjö även att vigselförrättare ska kunna välja
            vilka av dem som vill ingå äktenskap som de viger? Det tycker
            jag är en väldigt viktig fråga. Kjell Eldensjö tycker att förrättarna
            ska kunna välja om de ska viga homosexuella par. Då undrar jag
            om Kjell Eldensjö även tycker att förrättare ska få lov att välja
            att de inte vill viga svarta, invandrare osv.
          </note>
          <note>
            Sedan har jag en fråga kring familjestabiliteten som Kjell Eldensjö
            tar upp. I ett avseende kan jag instämma i det Kjell Eldensjö
            säger, och det är att familjen är viktig. Familjen är viktig,
            men det också viktigt att se familjen ur olika aspekter. Familjerna
            ser olika ut. I Kjell Eldensjös anförande hörde jag bara att det
            var en sorts familj som lyftes upp hela tiden.
          </note>
          <note>
            Kjell Eldensjö talar om fler incitament för att gifta sig. Vad
            innebär det egentligen? Kjell Eldensjö tog upp några citat. Jag
            undrar om det egentligen är
          </note>
          <note>
            Kristdemokraternas mening att det, i en framtid där
          </note>
          <note>
            Kristdemokraterna skulle få bestämma själva, skulle vara helt
            omöjligt att skilja sig.
          </note>
          <note type="speaker">
            Anf. 100 KJELL ELDENSJÖ (kd) replik:
          </note>
          <note>
            Fru talman! Låt mig börja med det sista. Det är klart att det
            inte ska vara omöjligt att skilja sig. Vi är inte omedvetna om
            att det finns ett antal fall där man faktiskt måste göra detta,
            men vi tycker ju att det är för många skilsmässor i dag. Vi tror
            att det finns möjligheter för folk att hålla ihop om man kan hjälpa
            dem på olika sätt. Man kan ha olika incitament för detta, och
            det var just det som en utredning skulle handla om. Det kan vara
            t.ex. bättre familjerådgivning och föräldrautbildning. Det är
            sådana saker som behövs när man ska bilda bo, gifta sig och skaffa
            barn. Då ska man veta vad som händer och man ska få det stöd och
            den hjälp som man behöver.
          </note>
          <note>
            Jag tycker att det är fantastiskt att Tasso Stafilidis tycker
            att familjen är bra. Ni brukar ju annars ha utropet: Död åt familjen!
            Medan vi säger: Stöd åt familjen! Det finns en väsentlig skillnad
            där.
          </note>
          <note>
            Det är en provocerande fråga om partnerskapsförrättare som Tasso
            Stafilidis ställer. Det är inte alls fråga om detta när det gäller
            att viga folk. Om man är borgerlig vigselförrättare ska man naturligtvis
            ställa upp för alla som viger sig. Med vigsel menar vi att det
            är en man och en kvinna. Äktenskapen handlar per definition om
            man och kvinna. Jag talade med en borgerlig vigselförrättare för
            några dagar sedan som också var kyrklig vigselförrättare. Ibland
            vill man ha en borgerlig vigsel, men i framtiden skulle han inte
            kunna förrätta sådana utan att också vara partnerskapsförrättare.
            Jag ser partnerskapsförrättare och vigselförrättare som två skilda
            saker.
          </note>
          <note>
            Sedan kan man undra hur många partnerskapsförrättare det ska
            behövas.
          </note>
          <note type="speaker">
            Anf. 101 TASSO STAFILIDIS (v) replik:
          </note>
          <note>
            Fru talman! Jag tänker inleda där Kjell Eldensjö slutade. Det
            Kjell Eldensjö tar upp är intressant. I mitt perspektiv blir det
            väldigt genomskinligt. Låt mig hjälpa Kjell Eldensjö lite och
            säga så här: Om vi hade haft det som jag har pratat mig så varm
            för, nämligen en könsneutral äktenskapsbalk där det inte finns
            något partnerskap, utan där en enda lagstiftning gäller för homosexuella
            och heterosexuella, dvs. både för samkönande och olikkönade par,
            skulle Kjell Eldensjö ha samma åsikt även då? Det är egentligen
            det som jag är ute efter. Om man tycker att man kan välja på ett
            plan accepterar man också att vigselförrättare skulle kunna göra
            andra val, vilket jag tycker står helt i strid med den lagstiftning
            som ger människor rättigheter till vissa saker.
          </note>
          <note>
            Sedan har vi frågan om familjen. Den är mycket intressant. Jag
            skulle mycket gärna vilja ha en längre familjepolitisk diskussion
            här i kammaren. Jag kan bara beklaga att det utspel som min partiledare
            gjorde har blivit så otroligt misstolkat. Jag kan också tycka
            att det var en väldigt korkad rubrik att kalla det för
          </note>
          <note>
            Död åt familjen! Det är ju inte detta det egentligen handlar
            om. Det handlar om att familjerna ser olika ut och att normerna
            som kärnfamiljen bygger på är normer som exkluderar väldigt många
            familjer. På det planet tycker vi inte att man kan utropa en enda
            sorts familj.
          </note>
          <note type="speaker">
            Anf. 102 KJELL ELDENSJÖ (kd) replik:
          </note>
          <note>
            Fru talman! Det var en hypotetisk fråga som Tasso Stafilidis
            tog upp här. Nu har vi äktenskapsbalken, och den gäller för äktenskap,
            och vi har partnerskapet. Jag hoppas att det kommer att bli därvid.
            Per definition är det man och kvinna som gifter sig och ingår
            äktenskap. Jag kan inte i detalj svara på hur man ställer sig
            i det fallet. Men det har framgått av motioner här att man bara
            vill ha civila äktenskap och att de kyrkliga förrättningarna skulle
            försvinna. Jag tror att det skulle bli väldigt komplicerat. Jag
            hoppas verkligen att det inte blir på det sättet.
          </note>
          <note>
            Jag kan inte låta bli att ställa en fråga till Tasso
          </note>
          <note>
            Stafilidis här när det gäller detta att man skulle värna om äktenskapet
            som den stabila samlevnadsformen.
          </note>
          <note>
            Tycker Tasso Stafilidis att det ser bra ut nu? Förra veckan behandlade
            vi ett betänkande som klart uttalade hur många barn som på något
            sätt far illa. Annars hade vi inte behövt ha diskussionen om umgängesvägran
            och sådant som vi diskuterade då. Tycker
          </note>
          <note>
            Tasso Stafilidis att det är bra? Finns det något annat sätt att
            få tillbaka stabila familjerelationer, vilket ju de flesta tror
            är väldigt bra för samhället?
          </note>
          <note>
            Jag återkommer till en fråga som jag tidigare inte hann med och
            som gäller partnerskapsförrättare. Det finns såvitt jag vet ungefär
            750 sådana i dag, cirka tre per partnerskap som ingås. Är det
            inte tillräckligt?
          </note>
          <note type="speaker">
            Anf. 103 VIVIANN GERDIN (c):
          </note>
          <note>
            Fru talman! Jag ska i mitt anförande ta upp äktenskap, anknytningsvillkor,
            bodelning och något om pensionsrättigheter. Det har hänt en hel
            del positivt under de senaste decennierna inom det familjerättsliga
            området. Kvinnorna har fått en starkare ställning, och den utvecklingen
            bejakar vi inom Centerpartiet.
          </note>
          <note>
            Ett led i jämställdhetsarbetet är att män och kvinnor ska betraktas
            som likvärdiga såväl inom äktenskapet som vid äktenskapets upplösning.
            Att öka den ekonomiska rättvisan vid bodelning av makars tillgångar
            är i högsta grad en jämställdhetsfråga.
          </note>
          <note>
            Även de som valt att inte gifta sig, utan att leva i samboförhållanden
            omfattas av vissa regler, utfärdade i syfte att stärka den svagare
            partnern om samboförhållandet upphör. Vi i Centerpartiet anser
            det vara skäligt att en fördelning sker även mellan sambor, men
            då är de gemensamma ägodelar som berörs införskaffade under sambotiden
            och för gemensamt bruk. Vår strävan har inte varit att likställa
            sambolagen med äktenskapsbalken. Det är människorna själva som
            ska avgöra under vilka former de vill leva tillsammans. Centerpartiet
            anser inte att det finns skäl att stärka äktenskapets ställning
            i förhållande till sambolagstiftningen. Genom att det finns skillnader
            finns det också frihet att välja samlevnadsform.
          </note>
          <note>
            I den fortsatta beredningen av Samboendekommitténs betänkande
            finns förslag om att det ska bli möjligt att avtala bort bodelning.
            Det kan vara ett alternativ för att tillgodose dem som så önskar.
            Vi får ta ställning till det förslaget när det presenteras i sin
            helhet.
          </note>
          <note>
            Centerpartiet stöder även utskottsmajoritetens förslag om att
            bibehålla reglerna för äktenskap mellan en man och en kvinna.
            För två personer av samma kön som vill legalisera sitt förhållande
            anser vi att registrerat partnerskap ska behållas. Att ersätta
            vigsel och partnerskap med civiläktenskap som enda juridiskt bindande
            form avstyrker vi.
          </note>
          <note>
            Då det gäller partnerskapslagens anknytningsvillkor har Centerpartiet
            också tidigare år föreslagit att nuvarande villkor borde avskaffas.
            Vi anser att det saknas hållbara skäl för att bibehålla kravet
            på att en av parterna ska ha hemvist här i landet. Att ställa
            krav på geografisk tillhörighet anser vi vara felaktigt. Vi instämmer
            med övriga reservanter i att det finns behov av en internationell
            privaträttslig konvention om partnerskap. Jag yrkar därför bifall
            till reservation 5.
          </note>
          <note>
            Fru talman! Jag vill också ta upp frågan om ideellt skadestånd
            i samband med bodelning. I äktenskapsbalken finns regler om fördelning
            av tillgångar och skulder vid bodelning om inte särskilt avtal
            om enskild egendom finns registrerat. I äktenskapsbalken ingår
            tyvärr även regler som är etiskt stötande. Ett exempel som påverkar
            rättskänslan negativt är att ideellt skadestånd utfärdat på den
            ena parten tas in vid bodelning.
          </note>
          <note>
            Detta drabbar den oskyldiga parten, som måste bära hälften av
            gärningsmannens skadeståndsersättning vid exempelvis en äktenskapsskillnad.
            I vårt land ställer vi krav på att alla medborgare ska vara självförsörjande.
            Vi har en skattelagstiftning som på flera områden, tyvärr inte
            alla, beskattar individen.
          </note>
          <note>
            Det måste ha skett ett misstag när lagen utformades. Vi i Sverige
            ska väl inte ha lagar som straffar andra än gärningsmannen. Jag
            tycker att det är farligt för rättssamhället att det råder oklarheter
            om vem som har ansvaret för ideellt skadestånd. Vi måste väl ändå
            leva efter att var och en måste ta ansvar för sina gärningar.
            Nuvarande lag får mycket märkliga konsekvenser, särskilt för brottsoffer
            som har en relation till gärningsmannen.
          </note>
          <note>
            Det finns flera motioner, däribland en kommittémotion från Centerpartiet
            om dagens orättvisor angående ideellt skadestånd. Vid behandlingen
            av ärendet i utskottet hade jag för avsikt att reservera mig,
            men jag avstod med hänvisning till att frågan är föremål för överprövning
            i högre instans. För närvarande nöjer vi oss med utskottets skrivning
            om "att noga följa fallet". För oss är det dock självklart att
            personligt ansvar ska gälla för ideellt skadestånd. Det innebär
            att ideellt skadestånd inte ska ingå i bodelning.
          </note>
          <note>
            Jag vill också lite grann ta upp frågan om pensionsrättigheter.
            Sedan snart tio år tillbaka är det möjligt att låta privata pensionsförsäkringar
            ingå i bodelning efter äktenskap. Däremot kan inte andra pensionsrättigheter
            fördelas utan avtal. Men det finns ändå möjligheter för den part
            som har ett dåligt pensionsskydd vid äktenskapets upphörande att
            få underhållsbidrag av den andra maken, även för en längre tid.
          </note>
          <note>
            Jag undrar hur många som vet om att den här möjligheten finns.
            Jag har under åren som ordförande för Centerkvinnorna blivit kontaktad
            av personer som över huvud taget aldrig har hört talas om detta.
          </note>
          <note>
            För kvinnor som under decennier stått tillbaka i karriären för
            att mannen skulle ha bra möjligheter att satsa på sin karriär
            är detta en viktig ekonomisk fråga vid en skilsmässa. För många
            lågavlönade kvinnor som varit gifta under en längre tid med män
            med höga inkomster har det blivit ekonomisk katastrof efter skilsmässan.
          </note>
          <note>
            Flera av dessa kvinnor har också svårt att kompensera sig ekonomiskt
            genom att arbeta mer, eftersom de i många fall passerat 50 och
            tiden fram till pensionen är ganska kort. Att avtala om fördelning
            av ena makens pension vid en eventuell skilsmässa kräver enighet.
            Utgångsläget för upprättande av avtal under skilsmässoförhandlingarna
            är mycket dåligt.
          </note>
          <note>
            Jag tycker att vi allesammans på den här punkten ska hjälpas
            åt med att informera om de regler som gäller i dag. Det mesta
            brukar dessutom efter hand gå att förbättra.
          </note>
          <note>
            Jag vill avslutningsvis ta upp ett särskilt yttrande som jag
            har avgivit. Det berör motion L347 om åklagares skyldighet att
            föra talan om äktenskapsskillnad vid tve- eller månggifte, då
            någon av makarna är bosatt i Sverige - det är viktigt att understryka.
            Tidigare fanns detta inskrivet i lagen. Jag har genom mitt särskilda
            yttrande velat göra en markering i stället för att reservera mig.
          </note>
          <note>
            Jag tycker att det är mycket märkligt att vi i Sverige, som inte
            förespråkar månggifte, ska acceptera det när det genomförs utomlands
            av människor som har sin hemvist i vårt land. Frågan är också
            vilket av äktenskapen som ska anses gälla, det första eller det
            andra. Jag har fått uppgift om att det råder oklarhet om detta,
            även om utskottet gör den bedömningen att det är det första som
            ska anses upplöst.
          </note>
          <note>
            I övrigt instämmer jag i lagutskottets ställningstaganden.
          </note>
          <note type="speaker">
            Anf. 104 MARIANNE CARLSTRÖM (s):
          </note>
          <note>
            Fru talman! I dag diskuterar vi återigen äktenskap, partnerskap
            och samboende, med i stort identiska motioner som föregående år
            under mandatperioden.
          </note>
          <note>
            Skillnaden är den att vi denna gång har lyft ut behandlingen
            av åldersgräns för äktenskap till ett särskilt betänkande för
            att understryka den frågans vikt.
          </note>
          <note>
            Till betänkandet finns nio reservationer. Jag börjar med den
            första, från kd, om hur man ska stärka äktenskapets ställning.
            Där föreslås en utredning med uppgift att lämna förslag till hur
            familjestabiliteten generellt sett ska stärkas. Jag tycker att
            det är oroande att kd utgår från att det är s.k. skilsmässobarn
            som står för de problem som barn har i dagens samhälle.
          </note>
          <note>
            Alf Svensson påstod följande i en debattartikel om
          </note>
          <note>
            Göteborgskravallerna: För mig är det uppenbart att det handlar
            om till största delen personer som inte fått grundläggande värderingar
            med sig från början. Dessa ungdomar har växt upp under årtionden
            då familjen avhånats eller mer eller mindre upplösts.
          </note>
          <note>
            Hur ska vi kunna komma fram till en gemensam värdegrund och diskutera
            så viktiga frågor om vi har så vitt skilda värderingar från början?
            Vilken nytta kan en värdekommission då ha?
          </note>
          <note>
            Kjell Eldensjö pratar om någon som heter Wallerstein. Jag har
            aldrig läst något av den författaren.
          </note>
          <note>
            Man kan hitta en avhandling, en artikel eller en bok som kan
            styrka ens åsikter vilka de än är.
          </note>
          <note>
            Vad är egentligen stabila familjeförhållanden? Det är klart att
            vi tycker att familjen är viktig. Det är allvarligt med alla barn
            som mår dåligt. Men man kan inte dra slutsatsen att det beror
            på skilsmässor och att de beror på att vi inte värderar familjen.
            Vem är det som inte värderar familjen? Det tror jag att vi allihop
            här inne gör. Men vi har olika syn på vad en familj kan vara.
            Vem som helst kan vara en familj, höll jag på att säga. Det är
            viktigt att alla barn har bra vuxenkontakter och vuxenförebilder.
            Det kan förhindra att det går illa för barnen.
          </note>
          <note>
            Jag yrkar självklart avslag på reservation 1.
          </note>
          <note>
            I reservation nr 2 tar man upp äktenskap för personer av samma
            kön och s.k. civiläktenskap. Vi har diskuterat de frågorna förut.
            Jag säger som då, det finns inget tryck från svenska folket på
            att vi ska införa civiläktenskap. När det gäller heterosexuellas
            och homosexuellas möjligheter till äktenskap pågår gradvis en
            stor förändring i vår omvärld och i lagstiftningen som utjämnar
            skillnaden. Jag ska inte säga att Socialdemokraterna har bestämt
            sig för att äktenskapslagstiftningen ska gälla alla, men jag kommer
            i alla fall att kämpa för det. När vi kommer så långt, vilket
            kanske inte tar så lång tid, behöver vi inte diskutera detaljerna,
            om man ska kalla det registrerat partnerskap eller inte. Då löser
            det sig självt.
          </note>
          <note>
            Jag yrkar avslag på reservation 2.
          </note>
          <note>
            Reservation 4 från kd handlar om förordnande av vigsel- och registreringsförrättare.
            Den frågan hade vi uppe förra året också. Vi står fast vid vår
            åsikt. Utskottet uttalar enigt att man ser fram emot att regeringen
            kommer tillbaka och redovisar det uppdrag som riksdagen gav. Det
            innebar att uppdragen hänger ihop. Är man borgerlig vigselförrättare
            ska man också vara partnerskapsförrättare. Självklart ska man
            inte tvinga någon att bli partnerskapsförrättare. Det är bara
            att avstå. Det är frivilligt.
          </note>
          <note>
            Jag yrkar avslag på reservation 4.
          </note>
          <note>
            Reservationerna 5 och 6 tar upp partnerskapslagens anknytningsvillkor
            och partnerskapsregistrering utomlands. Den reservationen har
            vi också haft med tidigare. Där står majoriteten fast vid sitt
            ställningstagande.
          </note>
          <note>
            Tasso Stafilidis var inne på terminologin. Det har jag redan
            kommenterat. Det finns ingen anledning att behandla den frågan
            nu. Vi följer andra länders lagstiftning. Det kan inte vara en
            stor fråga om man kallar det för registrerat partnerskap eller
            partnerskap.
          </note>
          <note>
            Det finns viktigare saker. Jag yrkar avslag på reservation 7.
          </note>
          <note>
            De två sista reservationerna, 8 och 9, kommer från
          </note>
          <note>
            Moderaterna och Kristdemokraterna. Reservanterna vill ta bort
            sambolagen eller att människor ska avtala själva om den ska gälla.
            Kd tycker dessutom att lagen bygger på en form av kollektivanslutning.
            Då har man missat poängen med sambolagen.
          </note>
          <note>
            Varför skaffade vi en sambolag? Jo, för att skydda den svagare
            parten. Tyvärr är fortfarande ofta kvinnan den svagare parten.
            Även om det skulle vara mannen kom lagen till för att skydda den
            svagare parten i förhållandet.
          </note>
          <note>
            När man går in i ett förhållande tänker man inte på att det kan
            ta slut hastigt och lustigt. Det vet vi alla som sitter här. Man
            tror att det ska vara för evigt och tänker inte på att man bör
            skriva papper med en gång, vare sig man är överens eller inte.
            Tiden går. Då är sambolagen en trygghet. Det är som en försäkran
            som samhället ordnar. Men den går att avtala bort. Det kan inte
            vara några problem.
          </note>
          <note>
            Vi står inför en förändring av sambolagen. Den har vi inte framme
            ännu. Den frågan återkommer vi till nästa mandatperiod, de som
            får möjlighet att diskutera den då.
          </note>
          <note>
            Fru talman! Jag yrkar bifall till utskottets förslag i betänkandet
            i dess helhet och avslag på samtliga reservationer.
          </note>
          <note type="speaker">
            Anf. 105 KJELL ELDENSJÖ (kd) replik:
          </note>
          <note>
            Fru talman! Jag vill börja med att tala om familjestabilitet.
            Tycker Marianne Carlström att det är bra som det är nu och att
            det bara ska rulla på, med fler skilsmässor? Det blir svåra förhållanden
            mellan parterna, där barnen är en del i det som pågår mellan föräldrarna.
            Är det bra att det bara fortsätter? Eller har Socialdemokraterna
            något annat medel för att stärka familjerna i framtiden så att
            det blir färre skilsmässor och färre barn som kommer i kläm?
          </note>
          <note>
            Jag talade om en forskningsrapport. Det handlar om forskning
            som pågått från det att barnen var små tills de växt upp. Denna
            forskare har följt personer i
          </note>
          <note>
            30 år. Man har kunnat konstatera stora skillnader i hur det har
            gått för barnen när de var unga och när de blir äldre. Det finns
            ett samband. Jag tror att det är riktigt.
          </note>
          <note>
            Marianne Carlström säger att det bara är att avstå om man inte
            vill bli partnerskapsförrättare. Men det är också en typ av diskriminering
            av dem som tycker att de vill vara borgerliga vigselförrättare.
          </note>
          <note>
            Om sambolagen inte fanns över huvud taget skulle människorna
            vara mer benägna att se till att reglera sina förhållanden med
            en gång. Vi har också sett exempel på det. Vi tror att äktenskapet
            skulle stärkas också. Det ser vi som den mest stabila samlevnadsformen.
            Det är därför vi vill satsa på den ytterligare.
          </note>
          <note type="speaker">
            Anf. 106 MARIANNE CARLSTRÖM (s) replik:
          </note>
          <note>
            Fru talman! Självklart tycker vi inte att det är bra att barn
            mår dåligt. Vi ser det, och vi försöker göra någonting åt det.
            Vi tror också på t.ex. familjeutbildning. Men jag tror inte att
            någon forskning visar entydigt att barn från skilsmässofamiljer
            skulle vara mer kriminella, ställa till mera bråk och vara mer
            stökiga.
          </note>
          <note>
            Bevisa det för mig! Det är omöjligt att bevisa. Det går inte
            att bevisa ens med vetenskap. Att utse de barnen till syndabockar
            är förfärligt. Självklart ska vi göra något åt det. Att tvinga
            föräldrarna att vara kvar i ett äktenskap som inte fungerar kan
            knappast gynna barnen heller.
          </note>
          <note>
            Jag kan inte heller förstå att det skulle vara diskriminerande
            för mig om jag bara vill vara borgerlig vigselförrättare och inte
            får det om jag inte också ställer upp som partnerskapsförrättare.
            Hur skulle det vara diskriminerande? I så fall måste man välja
            vem som ska bli diskriminerad. Då väljer jag faktiskt att det
            ska vara ett och samma uppdrag och att de homosexuella inte ska
            bli diskriminerade.
          </note>
          <note>
            Sedan har jag svårt att förstå det som sägs om sambolagen. Först
            får jag höra att de flesta inte vet att den finns och att det
            därför vore bättre om vi inte hade någon. Om vi inte hade någon
            skulle man tänka på det, och då skulle man skriva avtal. För mig
            hänger inte det ihop. För mig är sambolagen en trygghet.
          </note>
          <note>
            Det finns säkert anledning att förändra den. Det återkommer vi
            till.
          </note>
          <note type="speaker">
            Anf. 107 KJELL ELDENSJÖ (kd) replik:
          </note>
          <note>
            Fru talman! Det är naturligtvis inte så att det går dåligt för
            alla skilsmässobarn eller att alla strular.
          </note>
          <note>
            Men nog har man många gånger i rättssammanhang hört att människor
            haft en strulig uppväxt och kanske med flera skilsmässor. Det
            finns kanske ett större antal bland dessa som får problem i livet.
          </note>
          <note>
            Vi tycker att man får ta tag i frågorna. Man får åtminstone göra
            en utredning om hur man kan hantera det för att få en bättre stabilitet,
            färre skilsmässor och få människor att hålla ihop. Det är precis
            som Marianne Carlström sade. Det är oerhört viktigt med utbildning,
            familjerådgivning och föräldrautbildning.
          </note>
          <note>
            Alltihop detta är naturligtvis väldigt viktigt så att människor
            inser vad de går in i och finner vägar att klara av de problem
            som uppstår. Där tror jag att vi i varje fall har en gemensam
            ståndpunkt.
          </note>
          <note>
            Vad gäller frågan om partnerskapsförättare har det såvitt jag
            förstår hitintills gått ganska bra att rekrytera enbart partnerskapsförrättare.
            Vad är det som gör det så nödvändigt med att det ska vara tvingande
            att man har både vigselförrättning och partnerskapsförrättning?
          </note>
          <note type="speaker">
            Anf. 108 MARIANNE CARLSTRÖM (s) replik:
          </note>
          <note>
            Fru talman! Vi kommer väl inte varandra närmare i frågan om stabila
            familjeförhållanden. Visst finns det skilsmässobarn som strular.
            Men det finns också barn som bor med båda föräldrarna som strular.
            Vi har säkert många i bekantskapskretsen som vi skulle kunna använda
            som exempel för båda fallen. Men vi kan inte ta det till intäkt
            för att säga att om barn växer upp i en skilsmässofamilj finns
            en större risk för att det blir problem i framtiden. Det finns
            ingen forskning som bevisar det. Det är viktigt att stärka familjen.
            Men det gäller alla familjebildningar. Det är viktigt för oss
            socialdemokrater.
          </note>
          <note>
            Jag vet inte om det finns tillräckligt med partnerskapsförrättare
            eller inte. Jag vet att det har varit problem på några ställen
            där de borgerliga vigselförrättarna inte har ställt upp för att
            registrera partnerskap. Vi tycker inte att de då ska vara vigselförrättare.
            Vi vill ha det som ett uppdrag. Där har vi uppenbarligen olika
            åsikter. En majoritet anser detta, och jag hoppas att det blir
            som vi tycker och att det händer någonting. Länsstyrelserna kommer
            alldeles snart att redovisa sina resultat.
          </note>
          <note>
            Sambolagen är en stor trygghet. Den kommer säkerligen att förändras
            i sina delar.
          </note>
          <note type="speaker">
            Anf. 109 HENRIK S JÄRREL (m) replik:
          </note>
          <note>
            Fru talman! Jag studsade också till lite när jag lyssnade till
            Marianne Carlström. Hon ställde den lätt retoriska frågan: Vad
            är en stabil familjesituation?
          </note>
          <note>
            Det råder väl ingen tvekan om att ett av kriterierna för en stabil
            familjesituation är att i den mån det förekommer barn ska tryggheten
            för dem vara garanterad och ordnad. De ska ha ett hem och några
            vuxenkontakter som bryr sig, som Marianne Carlström var inne på.
          </note>
          <note>
            Vare sig man är gift, sambo eller ensamstående förälder är det
            a och o att det uppväxande släktet får en trygg och god uppväxt
            med vuxna människor som bryr sig om deras dag, deras natt och
            hur deras liv förs. Det torde vara utom varje tvivel att många
            vetenskapliga undersökningar har visat att en otrygg barndom skapar
            problem för många senare i livet. Det visar även kriminologisk
            forskning.
          </note>
          <note>
            Får jag när det gäller Sambokommittén säga att den precis har
            lagt fram ett förslag som förtydligande av regelverket i sambolagen,
            som jag sade i mitt huvudanförande. Här är regeringen senfärdig,
            Marianne
          </note>
          <note>
            Carlström. Marianne Carlström borde använda sitt inflytande i
            den socialdemokratiska hegemonin för att trycka på regeringen
            och säga: Lägg nu fram förslaget så får vi när det ligger på riksdagens
            bord se om det är värt att anta.
          </note>
          <note>
            Det verkligt försåtliga med sambolagen är att den smyger sig
            på. Många är ovetande om att den finns.
          </note>
          <note>
            De kan försättas i situationer där det kanske blir svårt att
            göra upp, eller i varje fall tvistigheter om huruvida det förelegat
            ett samboförhållande och hur i så fall det gemensamma bohaget
            och bostaden ska fördelas mellan dem. Här får Marianne Carlström
            lämpligen elda på sin egen regering.
          </note>
          <note type="speaker">
            Anf. 110 MARIANNE CARLSTRÖM (s) replik:
          </note>
          <note>
            Fru talman! Vi är helt eniga i den första frågan,
          </note>
          <note>
            Henrik. Det var just den diskussionen jag ville ha om stabila
            familjeförhållanden. Inte heller för mig är det bara kärnfamiljen,
            utan det är ett tryggt hem med en, två eller flera föräldrar.
            De kan också vara av samma kön. Huvudsaken är att barnen växer
            upp i ett tryggt hem och att de har goda vuxna förebilder. Där
            är vi tydligen helt eniga.
          </note>
          <note>
            När gäller sambolagen försöker jag att använda mitt inflytande.
            Men vi har ganska många utredningar på vårt område. Nu under våren
            har vi, om jag minns rätt, 13 propositioner att behandla. Mer
            hinner vi nog inte med under den här våren. Men det kommer fler
            mandatperioder.
          </note>
          <note>
            Jag är övertygad om att de som sitter i denna kammare då kommer
            att få diskutera förändringar i sambolagen. Jag skulle inte ha
            något emot att själv delta.
          </note>
          <note type="speaker">
            Anf. 111 HENRIK S JÄRREL (m) replik:
          </note>
          <note>
            Fru talman! Vi har inte sett alla de 13 propositionerna ännu.
            Tyvärr säger erfarenheten att det har aviserats många propositioner
            som sedan aldrig landat på riksdagens bord med den här regeringen.
            Var därför lite försiktig och aktsam med påståendet om de
          </note>
          <note>
            13 propositionerna. Vi får se hur många det blir till slut.
          </note>
          <note type="speaker">
            Anf. 112 MARIANNE CARLSTRÖM (s) replik:
          </note>
          <note>
            Fru talman! Där har jag uppenbarligen större tilltro till den
            sittande regeringen. Det kommer 13 propositioner. Det är jag övertygad
            om.
          </note>
          <note type="speaker">
            Anf. 113 ANA MARIA NARTI (fp):
          </note>
          <note>
            Fru talman! Det var olyckligt att vi från Folkpartiet blev förhindrade
            att delta, åtminstone under en tid, i justeringen av detta betänkande.
            Det skulle kunna ge intrycket att vi nonchalerar frågorna om familjerätt,
            äktenskap och samlevnad eller att vi har ändrat uppfattning i
            de frågorna. Det är inte så.
          </note>
          <note>
            Därför vill jag börja med att yrka bifall till reservationerna
            5 och 6. Vi står självklart bakom de ståndpunkter som Folkpartiet
            sedan länge har försökt att föra fram.
          </note>
          <note>
            Egentligen borde detta påpekande räcka. I dag i början av år
            2002 borde det vara en självklarhet att den svenska politiken
            och den svenska juridiken inte strävar efter att markera skillnader
            mellan människor med olika sexuell läggning. Men det är inte så.
            Då måste vi fortsätta att tala för en tolerant politik.
          </note>
          <note>
            Det är också väldigt viktigt att avskaffa en hel del bestämmelser
            och lagar som rutinmässigt överlever.
          </note>
          <note>
            Det är då väldigt bra att motioner återkommer år efter år. Till
            slut kommer också förändringen.
          </note>
          <note>
            Vi liberaler bygger hela vårt tänkande och våra handlingar på
            respekt för varandras frihet. Denna respekt har bara en gräns.
            Det är när en människas frihet kan börja att skada en annan människa
            och när en grupps frihet kan skapa svårigheter för en annan grupp.
          </note>
          <note>
            Den här balansen är ibland svår att definiera. Jag tror att en
            hel del av vår diskussion i dag speglar svårigheten att hitta
            den rätta balansen.
          </note>
          <note>
            Det finns folk som tror på äktenskapet. Det finns folk som tror
            på familjen i traditionell mening. Det finns folk i Sverige som
            tror på religiös bekräftelse av samlevnaden. Att respektera andra
            uppfattningar betyder inte att tränga undan de här uppfattningarna.
          </note>
          <note>
            Det är just det som är så svårt att hantera.
          </note>
          <note>
            Vi har de senaste veckorna fått uppleva en stor tragedi. Vi kommer
            säkert att tala mycket om detta i samband med att vi ska diskutera
            åldersgränser för äktenskap. Jag tror att en del av den tragedi
            vi har fått beskåda ligger i en isolering i vissa grupper gentemot
            ett samhälle som de upplever att de inte har förtroende för.
          </note>
          <note>
            Jag vet genom mina kontakter med sociologer och forskare att
            det finns i invandrarbefolkningen grupper som hyser en djup misstänksamhet
            mot det svenska samhället just när det gäller äktenskap och attityder
            gentemot religiös tro. Om vi försöker att tränga undan allt som
            har att göra med den traditionella familjen fördjupar vi isoleringen
            och ensamheten hos dessa grupper. Vi förstärker deras vilja att
            vända ryggen mot det svenska samhället. Vi har sett vilka följder
            den viljan kan få.
          </note>
          <note>
            Det är mycket bra att vi fortsätter att arbeta med dessa frågor
            i en anda av djup tolerans. Det ska inte enbart vara tolerans
            gentemot det nya, utan det finns mycket i traditionen som förtjänar
            att leva vidare. Det finns mycket i kulturarvet, inklusive det
            religiösa, som förtjänar respekt och erkännande.
          </note>
          <note>
            Om vi tror att vi stöder det nya genom att tränga undan det gamla
            på hela fronten, bidrar vi till tragedier som Fadimes död.
          </note>
          <note type="speaker">
            Anf. 114 YVONNE RUWAIDA (mp):
          </note>
          <note>
            Fru talman! Miljöpartiet har ingen ledamot i lagutskottet, men
            Miljöpartiet stöder samtliga reservationer som stöder HBT-gruppens
            motioner - dvs.
          </note>
          <note>
            gruppen för homosexuellas, bisexuellas och transsexuellas ställning.
            Vi kommer också att yrka bifall till samtliga motioner i dag.
            I och med att det redan har yrkats bifall till de flesta reservationerna
            yrkar vi bifall till reservation 3, men vi stöder samtliga motioner.
          </note>
          <note>
            Homosexuella, bisexuella och transsexuella i dagens samhälle
            möter många fördomar. Det är inte bara fördomar där vissa anser
            och uttrycker att något är äckligt, inte är normalt eller är sjukligt.
            Dessa människor möter också våld och olika hatbrott i samhället
            därför att de är homosexuella, bisexuella eller transsexuella.
          </note>
          <note>
            Vår inställning i Miljöpartiet är att alla människor är lika
            mycket värda. All kärlek är också lika mycket värd. Så ser det
            dock inte ut i lagstiftningen. Lagstiftningen diskriminerar både
            homosexuella, bisexuella och transsexuella. Det är oacceptabelt.
            Lagstiftningen ger faktiskt en grund för dem som har fördomar
            eller som ger uttryck för dem i våldshandlingar. Lagstiftningen
            skiljer på människor.
          </note>
          <note>
            Vi ser hela lagstiftningen om äktenskap som föråldrad. Äktenskap
            ska kunna ingås oavsett om en kvinna älskar en kvinna, en man
            älskar en man eller en kvinna och en man älskar varandra. Det
            är så lagstiftningen borde se ut. Det borde inte finnas någon
            form av diskriminering över huvud taget.
          </note>
          <note>
            Titta i dag på de svenska ambassaderna. De svenska ambassaderna
            är representanter för det svenska samhället, men de tycker att
            det är för jobbigt att ha en blankett så att folk kan ingå partnerskap
            utomlands. Jag kan åka till Italien och låta viga mig om jag vill,
            men jag kan inte åka till Italien och ingå partnerskap med en
            kvinna. Det är inte rätt. Jag undrar om det inom UD:s väggar finns
            homofobi och om det är en anledning till varför det är så jobbigt
            att ha denna andra blankett. Bara detta tyder på att den lagstiftning
            som finns kan separera människors kärlek, skilja dem åt och säga
            att den ena inte är lika mycket värd som den andra, vilket tar
            sig uttryck i hur myndigheter agerar diskriminerande.
          </note>
          <note>
            Vi stöder naturligtvis de reservationer som vill förbättra partnerskapslagens
            ställning på olika sätt, men det enda rätta är att alla ska kunna
            gifta sig och att lagstiftningen ska vara könsneutral.
          </note>
          <note>
            Här är det positivt att Socialdemokraternas representant Marianne
            Carlström uttrycker att hon anser att det vore bra med en könsneutral
            lagstiftning. Men den är inte det, och den socialdemokratiska
            riksdagsgruppen stöder inte en förändring av lagen. Det här är
            en enkel förändring. Det är bara några ord som behöver ändras
            i lagstiftningen. Det krävs inga utredningar för att göra den
            förändringen. Det är sorgligt att Socialdemokraterna inte har
            vågat ta ställning för att värdera människors kärlek lika.
          </note>
          <note>
            Jag måste ändå kommentera Kristdemokraterna i dag. Alla människor
            i samhället behöver kärlek.
          </note>
          <note>
            Kärlek är meningen med livet. Alla människor behöver för att
            må bra starka relationer till andra människor. Som barn behöver
            man starka relationer till andra vuxna. Det är en självklarhet.
          </note>
          <note>
            Vi kan i dag i samhället se bra föräldrar som är gifta. Det finns
            bra föräldrar som är sambor, och det finns bra föräldrar som är
            särbor. Det finns bra föräldrar som är homosexuella, heterosexuella
            eller är bisexuella. Att vara förälder och ta ansvar som förälder,
            att ge ett barn kärlek och trygghet, att vårda relationer till
            andra människor och ge sitt barn en gemenskap, handlar inte om
            vilken samlevnadsform man väljer att leva under eller vilket kön
            man väljer att älska. Det handlar om hur man som människa tar
            ansvar för sig och sin omgivning. Om vi i samhället behöver ett
            stöd, är det inte fråga om ett stöd för att hålla fast vid att
            man måste gifta sig och förbli gift livet ut för att stärka samhället,
            relationer och barns möjligheter, utan det är fråga om ett stöd
            till människan och individen. Om människan i en situation mår
            dåligt ska människan kunna få hjälp att ta ansvar. Det är stödet
            på människoplanet som samhället kan bidra till.
          </note>
          <note>
            Samlevnadsformen avgör inte hur man är som förälder eller som
            medmänniska. Det är en otroligt föråldrad diskussion. Det är konstigt
            att den över huvud taget förs. Jag tycker att det är otroligt
            omdernt att här i riksdagen diskuterar om vi ska stärka äktenskapets
            ställning. Det är en diskussion som snarare hör hemma i medeltiden
            än i år 2002, anser jag.
          </note>
          <note>
            Jag måste också kommentera vigsel- och registreringsförrättarna.
            Jag var med på den tid då man fortfarande kunde vara antingen-eller
            - antingen vigselförrättare eller registreringsförrättare - eller
            bådeoch. Jag var med i riksdagen när vi fattade beslut om att
            det skulle vara en och samma sak.
          </note>
          <note>
            Jag tycker att det är nödvändigt att samhället markerar mot människor
            som vill diskriminera. Jag tycker att Tassos frågeställning från
            tidigare är väldigt relevant. Ska vi acceptera att man säger "Ni
            tillhör medelklassen. Jag vill inte förrätta er vigsel"? Ska vi
            acceptera att man säger "Ni tillhör arbetarklassen.
          </note>
          <note>
            Inte vill jag förrätta er vigsel, för ni jobbar på verkstadsgolvet
            här på Volvo. Inte har jag någon lust att förrätta er vigsel eller
            registrera ert partnerskap"?
          </note>
          <note>
            Tasso kom själv med detta exempel: "Du är ju svart.
          </note>
          <note>
            Inte vill jag förrätta din vigsel".
          </note>
          <note>
            Naturligtvis accepterar vi inte den formen av diskriminering.
            Det vore lika diskriminerande att säga så här: "Jag förrättar
            gärna vigslar mellan heterosexuella, men jag är inte registreringsförrättare
            för homosexuella". Det är en diskriminering.
          </note>
          <note>
            När samhället erbjuder en tjänst ska man inte kunna välja att
            diskriminera. Det är oerhört viktigt i vår kamp mot all form av
            diskriminering att vi har en lagstiftning som inte diskriminerar.
          </note>
          <note>
            Här tycker jag att Kristdemokraterna visar sitt rätta ansikte.
            Man tycker nämligen att vissa människor får diskrimineras och
            att det får göras i samhällets namn.
          </note>
          <note>
            Med de orden vill jag säga att jag i Miljöpartiets namn stöder
            samtliga reservationer till förmån för
          </note>
          <note>
            HBT-motionen.
          </note>
          <note type="speaker">
            Anf. 115 KJELL ELDENSJÖ (kd) replik:
          </note>
          <note>
            Fru talman! Jag måste säga att det är bedrövligt bara att höra
            antydan om att vi skulle vilja diskriminera olika typer av människor
            - vita, svarta osv. Det är faktiskt inte detta det är frågan om.
            Det handlar om två olika saker. Det handlar om partnerskap, och
            det handlar om äktenskap. Det finns de som vill vara förrättare
            av borgerliga vigslar, men som inte tycker att det sammanfaller
            med deras övertygelse att också vara registreringsförrättare.
          </note>
          <note>
            Man skiljer inte på olika typer av människor. Det är två olika
            saker. Det kan väl inte vara så svårt att förstå. Det finns partnerskap
            i dag, och det finns registreringsförrättningar. Det finns vigsel
            i dag, och det finns en äktenskapsbalk.
          </note>
          <note>
            Jag tycker att det är lite upprörande att man antyder sådant
            om oss.
          </note>
          <note>
            Frågan var om vi är ålderdomliga eller inte. Ibland brukar man
            tala om ålder och visdom. Jag vet inte.
          </note>
          <note>
            Det finns en annan trend i samhället, men vi tycker att vi vill
            stå upp för familjen. Vi tror på den. Familjen är en bra samlevnadsform.
            Det är ändå den samlevnadsform som är starkast och mest förankrad
            i samhället. Detta vill vi stå upp för.
          </note>
          <note>
            Det är inte fråga om annat än att alla människor behöver kärlek.
            Visst behöver de det. Det har vi inte förnekat. Vi ställer naturligtvis
            upp på det.
          </note>
          <note>
            Jag skulle vilja fråga Yvonne Ruwaida vad hon tycker om alla
            dessa upplösta äktenskap och om alla skilsmässobarn som kanske
            får uppleva skilsmässa inte bara en utan två eller fler gånger.
            De vet knappast var de hör hemma. Är det bra att skilsmässorna
            ökar undan för undan? Ser Yvonne Ruwaida över huvud taget inga
            problem med detta?
          </note>
          <note type="speaker">
            Anf. 116 YVONNE RUWAIDA (mp) replik:
          </note>
          <note>
            Fru talman! Kristdemokraterna vill diskriminera.
          </note>
          <note>
            De vill att man i samhällets namn ska kunna diskriminera. Man
            ska kunna säga "Jag viger gärna heterosexuella, men jag vill inte
            vara registreringsförrättare för homosexuella". Det är att diskriminera
            människor som är homosexuella - människor som älskar någon med
            samma kön. Det är en diskriminering.
          </note>
          <note>
            Det jag och även Tasso försökte göra tidigare var en jämförelse.
            Vi ville visa att det aldrig hade accepterats om det hade varit
            en fråga om hudfärg, klass eller något annat. Att man alls kan
            diskutera om det ska accepteras eller inte visar att homosexuella
            i dag har problem och är diskriminerade. Det blir inte bättre
            av att vi har en lagstiftning som fortfarande diskriminerar.
          </note>
          <note>
            När det gäller frågan om skilsmässobarn och att stå upp för familjen
            redogjorde jag ganska klart för vad jag tycker. Det viktiga är
            att människor tar ansvar för sig själva och sina medmänniskor,
            att människor har tid för relationer och att föräldrar har tid
            att vara föräldrar, ger sina barn kärlek och tar ansvar för sina
            barn. Det har ingenting att göra med om man som förälder är sambo,
            särbo, gift eller ogift. Egenskaperna och ansvarstagandet är grunden
            i samhället, men det har ingenting med dessa ord att göra.
          </note>
          <note>
            Jag vill att samhället ska stödja människor så att de kan ta
            ansvar för sig själva och sin omgivning och ge och ta kärlek.
            Det stödet kan många människor behöva, men det har ingenting med
            civilrätten att göra.
          </note>
          <note type="speaker">
            Anf. 117 KJELL ELDENSJÖ (kd) replik:
          </note>
          <note>
            Fru talman! Jag kan bara konstatera att Yvonne
          </note>
          <note>
            Ruwaida över huvud taget inte ser det som något bekymmer att
            barnen gång efter annan byter föräldrar
          </note>
          <note>
            - det blir en typ av fosterföräldrar - när de kommer in i nya
            gemenskaper. Detta tycks inte vara något som helst problem.
          </note>
          <note>
            Jag är övertygad om att det faktiskt är ett problem och att fler
            får problem i framtiden, i vuxenlivet, om de inte får växa upp
            på den stabila grund som denna samlevnadsform innebär.
          </note>
          <note>
            Yvonne Ruwaida tycker inte att det är något som helst bekymmer.
            Det kan fortsätta och rulla på, och det kan bli ännu fler sådana
            barn.
          </note>
          <note type="speaker">
            Anf. 118 YVONNE RUWAIDA (mp) replik:
          </note>
          <note>
            Fru talman! På den tiden när äktenskapet hade en starkare ställning
            i civilrätten än vad det har i dag var inte alla föräldrar bra
            föräldrar. Det innebar inte att barnen inte kunde fara illa av
            att föräldrarna inte kom överens.
          </note>
          <note>
            Det som tidigare ofta höll ihop äktenskapet var ekonomin. Man
            var ekonomiskt beroende av varandra. Oftast var kvinnan beroende
            av mannen. Det innebar på inget sätt att barnen hade det bättre
            förr.
          </note>
          <note>
            Om två människor väljer att leva tillsammans och skaffa barn,
            och om de har en dröm om ett gemensamt liv, är det naturligtvis
            bra om samhället kan stötta dessa människor. Men det gör vi inte
            genom civilrätten. De behöver inte vara gifta för att vara bra
            föräldrar och ha en bra relation. Vi stöttar människan så att
            hon orkar och kan ge och ta kärlek och orkar och kan ta ansvar
            både för sig själv och för sina medmänniskor. Vi kan från samhällets
            sida göra mer än i dag för att hjälpa människor när de inte orkar
            och kan.
          </note>
          <note>
            Det har ingenting med samlevnadsformen - äktenskap, samboskap
            eller särboskap - att göra, och det har ingenting att göra med
            om man som förälder är homosexuell eller heterosexuell. Det har
            med individen och människan att göra. Det är i alla fall så jag
            ser på det.
          </note>
          <note>
            Överläggningen var härmed avslutad
          </note>
          <note>
            (Beslut fattades under 10 §.)
          </note>
          <note>
            9 § Åldersgränser för äktenskap, m.m.
          </note>
          <note>
            Föredrogs lagutskottets betänkande 2001/02:LU13
          </note>
          <note>
            Åldersgränser för äktenskap, m.m.
          </note>
          <note type="speaker">
            Anf. 119 MARINA PETTERSSON (s):
          </note>
          <note>
            Fru talman! Vi ska debattera lagutskottets betänkande LU13. Vi
            debatterar sex motioner från den allmänna motionstiden år 2001
            som huvudsakligen gäller lagstiftningen om lägsta äktenskapsålder
            i förhållande till internationell anknytning.
          </note>
          <note>
            Utskottet ser med tillfredsställelse på det arbete som pågår
            inom Justitiedepartementet - jag vill inleda med att säga det.
            Men enligt utskottets mening är det ytterst angeläget att lagstiftningsåtgärder
            omgående kommer till stånd i syfte att förhindra barnäktenskap
            och arrangerade äktenskap. Vad utskottet sålunda har anfört bör
            riksdagen, med bifall till motionerna L206, L284, L288, L302,
            L321 yrkande 1
          </note>
          <note>
            och A229 yrkande 29, som sin mening ge regeringen till känna.
            Med detta yrkar jag bifall till förslaget i betänkandet.
          </note>
          <note>
            Fru talman! I äktenskapsbalkens 2 kap. 1 § föreskrivs att den
            som är under 18 år inte får ingå äktenskap utan tillstånd av länsstyrelsen
            i det län där den underårige har sin hemvist. Åldersgränsen har
            motiverats med att den som är yngre än 18 år i allmänhet inte
            har nått den mognad som fordras för att självständigt ta ställning
            till de problem av personlig och ekonomisk art som uppkommer i
            ett stadigvarande samlevnadsförhållande. Ansökningar om dispens
            från
          </note>
          <note>
            18-årsgränsen är sällsynta, och länsstyrelserna är restriktiva
            med att ge tillstånd till äktenskap för minderåriga under 15 år.
          </note>
          <note>
            När någon vill ingå äktenskap inför en svensk myndighet prövas,
            enligt 1 kap. 1 § 1904 års lag, hans eller hennes rätt till detta
            som huvudregel enligt lagen i det land där hon eller han är medborgare.
            Enligt
          </note>
          <note>
            1 kap. 2 § 1904 års lag har en svensk med hemvist i en främmande
            stat sedan två år möjligheten att få sin rätt att ingå äktenskap
            prövad enligt lagen i det främmande landet om den med vilken hon
            eller han avser att gifta sig med medger detta. Detsamma gäller
            för utländska medborgare med hemvist sedan mer än två år i Sverige
            eller i annat land än sitt medborgarland. Då har hon eller han
            i vissa fall rätten att få denna fråga prövad enligt svensk lag
            respektive det andra landets lag.
          </note>
          <note>
            För en utländsk medborgare gäller således hemlandets lagar i
            fråga om rätten att ingå äktenskap och också beträffande lägsta
            äktenskapsålder. För utländska kvinnor gäller 1904 års lag, och
            de behöver ingen dispens om de har fyllt 15 år. Oavsett vilket
            lands lagar som prövas får ingen som är under 15 år ingå äktenskap
            i Sverige utan tillstånd av länsstyrelsen.
          </note>
          <note>
            Men för utländska kvinnor gäller 1904 års lag, och de behöver
            ingen dispens, som sagt, om de har fyllt 15.
          </note>
          <note>
            Äktenskap som har ingåtts utomlands enligt utländsk lag är giltigt
            i Sverige om det är giltigt i den stat där äktenskapet ingicks
            eller i de stater där mannen och kvinnan är medborgare. Dock följer
            det av
          </note>
          <note>
            7 kap. 4 § 1904 års lag att beslut som meddelats av utländsk
            myndighet inte får tillämpas i Sverige om det strider mot den
            svenska rättsordningen, mot ordre public-reglerna. En bedömning
            görs i varje särskilt fall, i första hand av de rättstillämpande
            myndigheterna.
          </note>
          <note>
            Fru talman! Vi har också FN:s äktenskapskonvention som Sverige
            tillträdde år 1964, som syftar till att bringa äktenskapsreglerna
            i samklang med FN:s stadga och den allmänna förklaringen om de
            mänskliga rättigheterna. I artikel 16 i förklaringen uttalas att
            äktenskap må ingås endast med de blivande makarnas fria och fullständiga
            samtycke. Enligt konventionen ska äktenskapet inte anses i laga
            ordning ingånget utan båda partners samtycke. Detta ska anges
            av dem personligen efter vederbörlig kungörelse samt inför behörig
            myndighet och i vittnens närvaro, i enlighet med vad lag föreskriver.
          </note>
          <note>
            Fru talman! Vi kan övergå till motionerna. Motionerna i dessa
            spörsmål inriktar sig på att förhindra barnäktenskap och tvångsäktenskap.
          </note>
          <note>
            I motion L206 begärs det att regeringen ska lägga fram förslag
            till ändring i lagen om vissa internationella rättsförhållanden
            rörande äktenskap och förmyndarskap för att förhindra att mycket
            unga kvinnor ska kunna gifta sig utomlands och leva som gifta
            i
          </note>
          <note>
            Sverige för att sedan kunna gifta sig borgerligt i Sverige vid
            18 års ålder.
          </note>
          <note>
            I L284 efterlyser motionären stöd för unga invandrarkvinnor så
            att de slipper tvångsäktenskap.
          </note>
          <note>
            Motionären efterlyser också en utredning som föreslår åtgärder
            för att förhindra tvångsäktenskap.
          </note>
          <note>
            I motion L302 krävs det en ogiltighetsförklaring av utländska
            äktenskap som mycket unga kvinnor har tvingats in i.
          </note>
          <note>
            I motion L321 krävs det att regeringen ska göra en kraftsamling
            så att svenska lagar efterlevs och tillämpas oavsett etniskt ursprung.
            En patriarkalisk familjesyn ska inte kunna få stöd i svensk lagstiftning.
            Allas likhet inför lagen måste garanteras.
          </note>
          <note>
            I motion A229 anförs bl.a. att sexuellt umgänge med barn i skydd
            av äktenskapet inte kan försvaras på något sätt.
          </note>
          <note>
            Fru talman! Utskottets ställningstagande i dessa motionsspörsmål
            är följande: Enligt utskottet kan den nuvarande 15-årsgränsen
            ifrågasättas, och utskottet har stor förståelse för den omsorg
            och omtanke om unga kvinnor och flickor som ligger bakom dessa
            motionsyrkanden. Vidare måste man ifrågasätta om inte bestämmelserna
            i 7 kap. 4 § innebär otillräckliga möjligheter att i enskilda
            fall ogiltigförklara äktenskap som ingåtts utomlands av mycket
            unga personer under 18 år.
          </note>
          <note>
            Utskottet anser att det är angeläget att dessa frågor liksom
            lagvalsreglerna i 1904 års lag snarast får en närmare genomlysning
            och efterlyser lagstiftningsåtgärder. Det pågår ett arbete inom
            departementet, och vi är många politiker som har engagerat oss
            i de här frågorna, speciellt efter den tragedi som återigen har
            drabbat en familj, där en familjemedlem dödade en annan för något
            som hör en svunnen tid till.
          </note>
          <note>
            Fru talman! Just nu i Sverige lever unga kvinnor som känner sig
            hotade. Det är unga kvinnor som dödas för att de väljer kärleken
            och nekar att bli bortgifta. Detta måste förhindras.
          </note>
          <note>
            Som svensk kvinna är jag född fri med en fri vilja och rätt att
            välja mitt liv. Ingen ska med något lands lag kunna ifrågasätta
            de mest elementära rättigheterna som vi har i vårt jämställda
            Sverige, vår fria vilja att bestämma vilken partner vi vill ha
            och dela livet med.
          </note>
          <note>
            Alltså ska ingen ideologi, ingen religion, ingen kultur och ingen
            tradition hindra någon människa från att välja sitt liv.
          </note>
          <note>
            Fru talman! Utskottet efterlyser lagstiftningsåtgärder omgående.
            Ett enigt utskott anser att det är angeläget att regeringen snarast
            kommer med ett lagförslag så att riksdagen kan besluta om en lag
            som förhindrar barnäktenskap och arrangerade äktenskap.
          </note>
          <note>
            Med detta, fru talman, yrkar jag bifall till förslaget i betänkandet.
          </note>
          <note type="speaker">
            Anf. 120 BERIT ADOLFSSON (m):
          </note>
          <note>
            Fru talman! Den morgon när vi skulle justera detta betänkande
            var vi fortfarande chockade över att ett mord på en ung kvinna
            hade skett i Uppsala. Denna unga kvinna hade blivit förbjuden
            att gifta sig med den hon älskade. Hon blev dödad av sin egen
            far.
          </note>
          <note>
            Långt tidigare har bl.a. vi moderater känt att den kultur som
            människor som kommer hit till Sverige har är skrämmande när det
            gäller kvinnor och flickor.
          </note>
          <note>
            Hittills har det varit svårt att få Socialdemokraterna att inse
            att de personer som vistas i vårt land måste följa svensk lag.
            Helst borde man kunna skriva på en handling där man lovar detta
            första gången man trampar svensk mark.
          </note>
          <note>
            Marina Pettersson har redogjort för gällande lag, men lagen följs
            ju inte. Den överträds.
          </note>
          <note>
            Det har länge varit tyst i den allmänna debatten.
          </note>
          <note>
            En anledning har varit att man så fort man ifrågasätter invandrares
            beteende och kultur snabbt blir anklagad för att vara rasist.
            Det aktuella mordet har gjort att det nu är comme-il-faut att
            kritisera och fördöma. Nu vågar både journalister och privatpersoner
            skriva om detta.
          </note>
          <note>
            Fru talman! Flickor har lidit onödigt länge av den flathet som
            regeringen har visat inför dessa svåra frågor. I dagens Aftonbladet
            vittnar Samira, Saleha,
          </note>
          <note>
            Beri, Sara, Gila, Heba, Fatima och Rania om sina lidanden. Underåriga
            flickor tvingas att åka till hemlandet och gifta sig med en man
            som familjen, dvs.
          </note>
          <note>
            fadern, har utsett. Ett sådant äktenskap ger denne man hans livs
            högsta vinst: inträde till Sverige. Detta sker i hemlighet, och
            det finns säkert underåriga gifta flickor i Sverige som inte myndigheterna
            vet om. Dessa flickor förmenas rätten att leva i enlighet med
            svensk lag.
          </note>
          <note>
            Vi moderater har länge kämpat för att invandrare och flyktingar
            så fort som möjligt ska integreras i det svenska samhället och
            erbjudas arbete. Då minimeras risken för att flickor tvingas att
            gifta sig eller, lika illa, hindras att gifta sig. Att sitta på
            en förläggning eller i isolerade öar i kommunerna där man bara
            träffar egna landsmän har till följd att man utan repressalier
            kan förtrycka familjens kvinnor och flickor och kanske inbilla
            män och pojkar att de har rätt att bestämma över sina fruar, systrar
            och mödrar här i Sverige.
          </note>
          <note>
            Flera moderata motioner och andra aktiviteter här i riksdagen
            syftar till att få en förändring till stånd, att den som vill
            bo och leva i Sverige måste tillgodogöra sig de värderingar och
            lagar som gäller här. Att kunna svenska språket måste därför också
            bli en förutsättning för medborgarskap.
          </note>
          <note>
            Fru talman! Vid justeringen av detta betänkande hade vi förberett
            oss på ett avslag, som tidigare, på motionerna och hade förberett
            en reservation. Vi blev mycket glatt överraskade när motionerna
            blev bifallna och väntar nu med spänning på den departementspromemoria
            som ska komma i vår. Vi skulle bli väldigt besvikna om den, vilket
            händer ibland, blir försenad.
          </note>
          <note>
            Jag yrkar bifall till det enda förslaget, nämligen utskottets.
            En av motionärerna från vårt parti, Catharina Elmsäter-Svärd,
            är anmäld till debatten, och jag avstår därför från att beröra
            denna motion.
          </note>
          <note type="speaker">
            Anf. 121 MARINA PETTERSSON (s) replik:
          </note>
          <note>
            Fru talman! Berit Adolfsson reagerar på regeringens flathet,
            säger hon, och på att det har tagit så lång tid. Har inte Berit
            Adolfsson uppmärksammat att det här arbetet har pågått en tid
            i Justitiedepartementet?
          </note>
          <note>
            Har Berit Adolfsson blundat för det?
          </note>
          <note type="speaker">
            Anf. 122 BERIT ADOLFSSON (m) replik:
          </note>
          <note>
            Fru talman! Jag har fått veta att det pågår. Men som vanligt
            pågår sådant så förskräckligt länge att alla dessa flickor som
            jag redovisade fortfarande lider under förutsättningarna att deras
            fäder och bröder kan behandla dem på ett sätt som vi inte accepterar
            här i
          </note>
          <note>
            Sverige. Men vi ser naturligtvis fram emot att det snabbt kommer
            en lösning.
          </note>
          <note type="speaker">
            Anf. 123 TASSO STAFILIDIS (v):
          </note>
          <note>
            Fru talman! I dag kommer den här församlingen att fatta ett beslut
            som innebär ett ställningstagande för barnens rätt till sin barndom.
            Lagutskottets betänkande Åldersgränser för äktenskap, m.m. klargör
            att vi inte accepterar barnäktenskap och tvångsäktenskap. Lagen
            som tillåter barnäktenskap för barn som är utländska medborgare
            är ett svek mot barn, ett svek från oss här i riksdagen och ett
            svek från regeringen.
          </note>
          <note>
            Detta visar onekligen på att vi alla har haft en överdriven rädsla
            för att göra etnocentriska övertramp, en rädsla för att framstå
            som intoleranta mot andra kulturer. Men, fru talman, att inte
            tillåta barnäktenskap och tvångsäktenskap är inte en fråga om
            intolerans.
          </note>
          <note>
            Lagen har kritiserats av FN:s kommitté för barnens rättigheter
            eftersom den är diskriminerande och strider mot barnkonventionen.
            Vi har alltså i dag en lagstiftning som bara skyddar svenska barn,
            eller barn med enbart svenskt medborgarskap, från barnäktenskap.
            Det är ett otroligt svek mot alla barn med utländskt medborgarskap.
            Lagen, den juridiska ordningen i Sverige, är diskriminerande.
          </note>
          <note>
            Det är ett enigt lagutskott, fru talman, som ifrågasätter denna
            ordning. Vi vill ta bort lagen som tillåter barnäktenskap för
            barn med utländsk bakgrund. Det är ett steg i rätt riktning.
          </note>
          <note>
            I den officiella statistiken finns det bara 42 personer under
            18 år, dvs. 42 barn under 18 år, i Sverige som är gifta. I verkligheten
            är dock barnäktenskapen fler. Mörkertalet är sannolikt stort.
            De mycket unga flickor som är gifta när de kommer hit anmäler
            inte alltid det till skattemyndigheterna. Inte heller anmäler
            de unga flickor som kanske har växt upp här och tvingats till
            giftermål i andra länder dessa giftermål till skattemyndigheterna
            när de kommer tillbaka till
          </note>
          <note>
            Sverige.
          </note>
          <note>
            I dagens DN lyfts ett aktuellt fall upp av Torbjörn
          </note>
          <note>
            Malm, som är ämnessakkunnig på Justitiedepartementet. Han säger:
          </note>
          <note>
            "När någon är väldigt ung kan det anses strida mot grunderna
            för den svenska rättsordningen och då registreras inte personen
            som gift här i Sverige. Nyligen kom en 14-årig flicka hit som
            Riksskatteverket vägrade acceptera som gift."
          </note>
          <note>
            Jag vill poängtera, fru talman, att även om lagen ändras kvarstår
            problemet med att unga flickor gifts bort. Att vi ändrar lagen
            och inte tillåter barnäktenskap är visserligen en ytterst viktig
            signal för att motverka dessa, men det behövs ytterligare åtgärder
            för att skydda de här flickorna - för att skydda de här barnen.
          </note>
          <note>
            Jag vill peka på tre åtgärder som vi alla måste ta till oss.
          </note>
          <note>
            För det första måste vi alla bli duktigare på att lyssna på de
            erfarenheter som många flickor i vår omgivning har - lyssna! Ja,
            feminismen och kvinnorörelser påminner oss hela tiden om att kvinnors
            mänskliga rättigheter aldrig får inskränkas, aldrig får kränkas.
            Kultur, traditioner och religionsfrihet ursäktar inte övergrepp
            mot kvinnors mänskliga rättigheter.
          </note>
          <note>
            Men det är inte kulturen i sig, utan det är just traditioner.
          </note>
          <note>
            Jag vill lyfta fram att det i Sverige i dag finns flickor som
            i likhet med den mördade Fadime alltmer högljutt hävdar rätten
            till sitt liv och sin kropp. De ifrågasätter mäktiga uttolkare
            av traditioner, seder och bruk, och de behöver stöd och hjälp.
            Därför ska skola, socialtjänst och lagstiftning stå på deras sida,
            och det ska vi göra med tydlighet. Det finns värden som inte kan
            relativiseras bort.
          </note>
          <note>
            Mitt studiebesök på Rosengårdsskolan i Malmö, fru talman, visade
            också att unga flickor faktiskt kan vara positiva till ett arrangerat
            äktenskap. Dessa flickor ser då äktenskapet som ett sätt att frigöra
            sig från ett hårt hållet liv, från en hårt hållen vardag styrd
            av föräldrarna. Detta, fru talman, är vårt problem. Jag menar
            att vi inte kan belasta eller fördöma de enskilda unga flickor
            i Sverige som ser ett äktenskap som en lösning eller enda utvägen
            ur ett liv i ofrihet. Men det är föräldrarnas och vårt ansvar,
            ja, det är hela samhällets ansvar, att erbjuda dem en barndom
            och ett liv som inte begränsas - ett liv utan ett påtvingat äktenskap.
          </note>
          <note>
            För det andra, fru talman, vill jag lyfta fram integrationspolitiken.
            Vi måste få till stånd en bättre integrationspolitik. En bra integrationspolitik
            handlar om att förändra och förbättra människors möjligheter,
            att skapa förutsättningar för människor att delta och medverka
            i samhället.
          </note>
          <note>
            Integrering är inte detsamma som lobotomering.
          </note>
          <note>
            Integrationspolitik handlar om att i samhället skapa mekanismer
            som är processinriktade. Integrationspolitiken måste hela tiden
            pågå och kan därför aldrig betraktas som säkerställd. En central
            del av detta handlar om att kvinnor och män - oavsett hudfärg
            eller medborgarskap - ska ha rätt till bostad, rätt till arbete
            och ett liv som de är tillfreds med utan att samhället diskriminerar
            dem.
          </note>
          <note>
            För det tredje, fru talman, anser jag att vi måste kunna ställa
            krav på de föräldrar som gifter bort sina flickor. Från Vänsterpartiets
            sida efterlyser vi således en liknande juridisk ordning som finns
            vid könsstympning. De föräldrar som gifter bort sina barn ska
            kunna ställas till svars för det.
          </note>
          <note>
            På Justitiedepartementet pågår redan en översyn av de lagar som
            reglerar äktenskapsåldern för barn och ungdomar som inte är svenska
            medborgare. Justitieminister Thomas Bodström har tidigare utlovat
            att en proposition kommer redan i höst. Det tycker vi är bra.
            Men vi tycker även att man ska se på ansvaret i den här frågan.
            Skulden ska inte läggas på flickorna, på barnen. Föräldrarna måste
            ha ett ansvar för att inte gifta bort sina barn.
          </note>
          <note>
            Jag vill yrka bifall till förslaget i betänkandet och förutsätter,
            precis som det står i betänkandet, att lagstiftningsåtgärderna
            omgående kommer till stånd i syfte att förhindra barnäktenskap
            och arrangerade äktenskap. Med arrangerade äktenskap menar vi
            från
          </note>
          <note>
            Vänsterpartiets sida tvångsäktenskap, alltså de äktenskap som
            arrangeras mot en persons vilja.
          </note>
          <note>
            Fru talman! Jag vill även ställa en fråga till Berit
          </note>
          <note>
            Adolfsson med anledning av hennes anförande. Jag blev lite tveksam
            när Berit Adolfsson sade: Vi moderater har hela tiden tyckt att
            den kultur som människor kommer ifrån är skrämmande. Jag hoppas
            att
          </note>
          <note>
            Berit Adolfsson är överens med mig om det jag tog upp tidigare,
            att det inte är själva kulturen det handlar om utan att det är
            traditionerna, det är sederna. Jag undrar om det är så eller om
            det handlar om själva kulturen.
          </note>
          <note>
            Berit Adolfsson tog även upp en annan viktig sak.
          </note>
          <note>
            Det här är ju diskussioner som kommer att pågå. Det är även sådana
            diskussioner som de främlingsfientliga krafterna i vårt samhälle
            kommer att föröka hitta spår av och ta ur för att visa: Se! Till
            och med i Sveriges riksdag gjorde de så här. Så får det aldrig
            bli, fru talman. Vi måste ta starkt avstånd från de främlingsfientliga
            krafterna och i tydlighet klargöra det vi menar.
          </note>
          <note>
            Vilka värderingar är det som Berit Adolfsson syftar på? Vi har
            i debatten i dag om ett tidigare betänkande hört att vi tydligen
            har olika värderingar.
          </note>
          <note>
            Kristdemokraterna har en värdering i sin familjepolitik. Kanske
            instämmer Moderaterna i den. Vänsterpartiet har en annan, Socialdemokraterna
            har en annan osv. Men jag hoppas att Berit Adolfsson vill tydliggöra
            att det hon menar med värderingar är just alla människors lika
            värde och de mänskliga rättigheterna.
          </note>
          <note type="speaker">
            Anf. 124 BERIT ADOLFSSON (m) replik:
          </note>
          <note>
            Fru talman! Det menade jag, Tasso Stafilidis. Jag syftade på
            en kultur som tillåter att tvång och våld får förekomma mot kvinnor
            och mot barn och att tvångsäktenskap ska föreligga. Det är det
            vi pratar om här i dag. Det var det jag menade i mitt anförande.
          </note>
          <note>
            Om jag var otydlig ber jag om ursäkt.
          </note>
          <note type="speaker">
            Anf. 125 TASSO STAFILIDIS (v) replik:
          </note>
          <note>
            Fru talman! Jag vill bara tacka Berit Adolfsson och ytterst också
            tacka hela lagutskottet för att vi är så otroligt överens om det
            här. Vi kommer faktiskt mycket längre i frågor när vi är överens
            över våra partigränser.
          </note>
          <note type="speaker">
            Anf. 126 KJELL ELDENSJÖ (kd):
          </note>
          <note>
            Fru talman! Det här är ett enigt betänkande, men de frågor som
            behandlas är ju av principiellt och medmänskligt väldigt stor
            betydelse för många flickor med invandrarbakgrund. Därför känner
            jag det angeläget att få säga några ord trots enigheten.
          </note>
          <note>
            Det har sedan länge varit ett uppmärksammat problem att unga
            flickor med invandrarbakgrund gifts bort och ingått äktenskap,
            ofta i föräldrars tidigare hemland. Sedan har man återvänt till
            Sverige och levt här som gifta trots att i Sverige gällande äktenskapsålder
            inte uppnåtts. Det händer att de som på det här sättet ingått
            äktenskap är i mycket låg ålder, åldrar som vi i Sverige räknar
            som barn och där man långt ifrån har uppnått äktenskapsmogen ålder.
          </note>
          <note>
            Varje år har det i riksdagen motionerats om att regeringen måste
            göra ändringar i lagar och bestämmelser så att dessa barnäktenskap
            inte i praktiken betraktas som giltiga i Sverige när paret återvänder
            hit, om man har gift sig i ett annat land med andra seder och
            traditioner som tillåter barnäktenskap.
          </note>
          <note>
            Vi vet också att många av de här barnen och unga flickorna blir
            bortgifta tvångsmässigt. De kanske inte ens har sett eller träffat
            den tilltänkte mannen. Detta är, som jag ser det, ett i Sverige
            förlegat synsätt och ett ovärdigt sätt att bli gift. Att bli en
            annans maka bör ske av kärlek och av egen fri vilja och vid en
            ålder som kan betraktas som mogen för ett så allvarligt och framtidsavgörande
            steg som att gifta sig och bilda familj.
          </note>
          <note>
            Fru talman! Jag vet att regeringen brottats med frågan om lagändringar
            och annat som behövs för att svensk lag inte bara ska gälla utan
            också efterföljas när det gäller åldersgränser för äktenskap också
            i familjer med invandrarbakgrund.
          </note>
          <note>
            Jag vet också att det inte är någon lätt fråga att handskas med
            eftersom det kan uppstå mycket konstiga situationer. Men frågan
            måste likväl få sin lösning. Vi kan inte längre godta olika åldrar
            för äktenskap beroende på varifrån man härstammar.
          </note>
          <note>
            De senaste årens tragiska s.k. hedersmord på unga flickor accentuerar
            vikten av att Sverige inte längre accepterar förnedrande, tvångsmässiga
            och lagvidriga företeelser mot unga flickor. Inte heller ska unga
            flickor behöva gömma sig för att de vill leva fria från trycket
            av att kanske behöva gifta sig med någon de inte valt eller älskar.
          </note>
          <note>
            Regeringen måste nu påskynda en lösning som gör att lagen inte
            är tandlös utan också i praktiken förhindrar tvång och barnäktenskap.
          </note>
          <note>
            I det betänkande vi behandlar tillkännages för regeringen att
            det är angeläget att lagstiftningsåtgärder omgående kommer till
            stånd i syfte att förhindra barnäktenskap och arrangerade äktenskap.
            Lagutskottet tillstyrker de här motionerna, och jag yrkar bifall
            till förslaget i betänkandet.
          </note>
          <note type="speaker">
            Anf. 127 VIVIANN GERDIN (c):
          </note>
          <note>
            Herr talman! Alla har vi skakats av mordet på Fadime. Det är
            också oerhört svårt för oss att förstå att
          </note>
          <note>
            Fadime berövades livet på grund av att hon ville leva som andra
            unga kvinnor i vårt land. För alla de som levt i tron att människor
            från andra kulturer anpassat sig till våra regler i det svenska
            samhället har det skett ett uppvaknande. Verkligheten visar att
            det finns invandrargrupper som efter flera decennier i Sverige
            fortfarande inte har integrerats i det svenska samhället. Det
            är ett stort misslyckande i integrationsarbetet.
          </note>
          <note>
            Det är djupt beklagligt att regering och riksdag inte insett
            hur utlämnade de unga invandrarflickorna varit i de familjer där
            män förtrycker kvinnor. Det är djupt beklagligt att ansvariga
            har sett mellan fingrarna, tillåtit sexuellt utnyttjande av minderåriga
            och godkänt utländska arrangerade äktenskap. De unga kvinnornas
            möjligheter att välja livsstil, utbildning och partner här i Sverige
            har inte stöttats av myndigheter och beslutsfattare. Därför har
            kvinnors fria val kunnat förtryckas av familjen och släkten.
          </note>
          <note>
            Att vi i Sverige har särbehandlat unga kvinnor beroende på medborgarskap
            är diskriminering beroende på bakgrund. Att länsstyrelserna kan
            ge dispens till äktenskap för flickor under 15 år borde enligt
            min mening inte vara tillåtet. Alla under 18 är omyndiga, de under
            15 år är också minderåriga. Skolplikt, som omfattar alla barn
            och ungdomar i Sverige, bör även omfatta invandrarflickor.
          </note>
          <note>
            Det är oacceptabelt att utländska medborgare med hemvist i Sverige
            ska kunna ingå äktenskap utomlands med 12-13-åringar och sedan
            få det legaliserat i
          </note>
          <note>
            Sverige.
          </note>
          <note>
            Rädda Barnen har i sitt bokslut för år 2000 också påpekat att
            flickor med utländsk bakgrund är särskilt utsatta här i Sverige.
            Deras hälsa har ett nära samband med deras livsförhållanden och
            föräldrarnas bestämmanderätt. De drabbas också i högre grad av
            psykisk ohälsa och löper större risk att lyckas sämre i skolan.
          </note>
          <note>
            Jag tycker att det skulle vara mycket intressant att granska
            de rättstillämpande myndigheternas bedömningar när det gäller
            att förhindra barnäktenskap.
          </note>
          <note>
            Möjligheten finns ju redan i dag inskriven i lagen. I
          </note>
          <note>
            1 kap. 7 § i 1904 års lag står att läsa att ett beslut som har
            meddelats av en utländsk myndighet inte får tilllämpas i Sverige
            om det skulle vara uppenbart oförenligt med grunderna för den
            svenska rättsordningen.
          </note>
          <note>
            Är det verkligen förenligt med svensk lag att ge dispens för
            giftermål för minderåriga flickor? Mitt svar är nej.
          </note>
          <note>
            Herr talman! Den tragiska händelsen i Uppsala och mordet på Fadime
            har fått många att reagera och agera. Opinionen mot hedersmord
            har tvingat majoriteten att byta fot och bifalla samtliga motionsyrkanden.
            Syftet är att förhindra barnäktenskap och arrangerade äktenskap.
            Vi i Centerpartiet välkomnar majoritetens bifall till motionerna
            och förväntar oss nu att lagstiftningsåtgärder snarast kommer
            till stånd.
          </note>
          <note>
            Men jag är besviken efter att ha läst den text som kommit till
            efter lagutskottets behandling av ärendet.
          </note>
          <note>
            Där står att den nuvarande 15-årsgränsen i 1904 års lag bör ifrågasättas.
            Där står vidare att det bör diskuteras om 7 kap. 4 § är tillräckligt.
            I utskottets ställningstagande finns också följande mening: "att
            principerna för när utländska äktenskap skall få giltighet i
          </note>
          <note>
            Sverige skall övervägas".
          </note>
          <note>
            Med nuvarande skrivning i betänkandet känns det som att majoritetens
            motivation har dämpats något angående åldersgräns för äktenskap
            - just detta att regeringen ska överväga.
          </note>
          <note>
            För invandrarflickornas bästa och för regeringens trovärdighet
            i frågan måste regeringen nu agera tydligt så att lägsta äktenskapsålder
            blir 18 år, oavsett vilken bakgrund kvinnorna har. Regeringen
            måste också tydligt agera för att äktenskap som ingåtts utomlands
            med minderåriga ska ogiltigförklaras i Sverige.
          </note>
          <note>
            Centerpartiet anser att det behövs en lagändring omgående.
          </note>
          <note type="speaker">
            Anf. 128 MARINA PETTERSSON (s) replik:
          </note>
          <note>
            Herr talman! Viviann Gerdin ifrågasätter om texterna i betänkandet
            är tillräckligt starka för att få den lösning som vi vill ha.
            Då måste jag informera
          </note>
          <note>
            Viviann Gerdin om att man i Justitiedepartementet just nu arbetar
            med en ändring som syftar till att få en
          </note>
          <note>
            18-årsgräns för äktenskap. Där likställs utländska flickor och
            svenska ungdomar. Justitieminister Thomas Bodström har tidigare
            också utlovat att det kommer en proposition.
          </note>
          <note>
            Viviann Gerdin har i en debattartikel i Värmlands
          </note>
          <note>
            Folkblad i förra veckan tyckt till om att det är dags att införa
            en obligatorisk information till alla invandrare. Det kanske Vivianne
            Gerdin kan utveckla här i talarstolen.
          </note>
          <note type="speaker">
            Anf. 129 VIVIANN GERDIN (c) replik:
          </note>
          <note>
            Herr talman! Först vill jag säga att när det gäller att Justitiedepartementet
            just nu arbetar med att förändra lagstiftningen är det så att
            redan vid fjolårets behandling av några motioner fick vi till
            svar att det pågår ett arbete inom Regeringskansliet. Därför skulle
            riksdagen avvakta och inte föregripa resultatet av det arbetet.
            Det sades också att frågan var uppmärksammad på nordisk nivå.
            Jag kan inte erinra mig att jag har hört någonting om vad som
            har skett vad gäller förändringar efter det att vi behandlade
            frågan om barnäktenskap förra året.
          </note>
          <note>
            När det sedan gäller min debattartikel står jag fullständigt
            för att vi måste bli mycket bättre på att informera om vad det
            är för regler som gäller i Sverige. Det är självklart så att de
            som kommer hit till vårt land, även unga invandrarkvinnor, ska
            omfattas av svenska regler.
          </note>
          <note>
            Det jag ifrågasätter är att regeringen, när bifallet till motionen
            är så klart och det i motionen är så klart och tydligt skrivet
            att det handlar om att vi ska ogiltigförklara barnäktenskapen,
            ändå säger att frågan ska övervägas. Det är det som gör mig väldigt
            orolig.
          </note>
          <note type="speaker">
            Anf. 130 MARINA PETTERSSON (s) replik:
          </note>
          <note>
            Herr talman! Jag är faktiskt lite förkrossad. Har inte Viviann
            Gerdin läst hela betänkandet och motionerna? Vi har ju bifallit
            motionerna och gjort ett tillkännagivande till regeringen.
          </note>
          <note>
            Jag ska också informera Viviann Gerdin om att jag själv har varit
            i kontakt med Justitiedepartementet. Jag har talat med tjänstemän
            och haft överläggningar där.
          </note>
          <note>
            Detta är alltså faktiskt på gång, och det är sanningen.
          </note>
          <note type="speaker">
            Anf. 131 VIVIANN GERDIN (c) replik:
          </note>
          <note>
            Herr talman! Till Marina Pettersson vill jag svara så här: Det
            återstår att se vad som väger tyngst, texten i motionerna eller
            regeringens skrivningar, där det står att frågan bör övervägas.
            Det är ordet bör som jag reagerar på och som jag tycker inte är
            så klart och tydligt från regeringens sida.
          </note>
          <note type="speaker">
            Anf. 132 ANA MARIA NARTI (fp):
          </note>
          <note>
            Herr talman! Det är ett enigt utskott som kräver
          </note>
          <note>
            18 års åldersgräns för äktenskap. Detta är viktigt och mycket
            bra, men det räcker inte.
          </note>
          <note>
            Vi vet från diskussionen om könsstympning att lagen förbjuder
            detta. Vi vet att straffet för kvinnlig könsstympning är mycket
            strängt i Sverige. Och vi vet att det finns människor i Sverige
            som inte respekterar denna lag. För att skydda barnen, flickorna
            och de unga kvinnorna behövs mycket mer.
          </note>
          <note>
            Under de här dagarna efter mordet på Fadime har jag varit ute
            på många demonstrationer och träffat mycket modiga kvinnor som
            jobbar med den här frågan i vardagen. Ett av deras krav är att
            Sverige ska agera mycket mer bestämt på den internationella arenan.
          </note>
          <note>
            De vill t.ex. att Turkiets inträde till EU ska villkoras av vissa
            förändringar i lagarna så att hedersmord inte längre ska betraktas
            som ett relativt lätt brott som bestraffas lindrigt.
          </note>
          <note>
            Det finns också anledning att tänka på vad Sverige skulle kunna
            göra på FN:s arena för att de här utsatta flickornas och kvinnornas
            position skulle förbättras. Jag var i FN i november. Jag blev
            mycket imponerad av det fantastiska arbete som svenskarna gör
            där. Bara en sådan sak som det envisa agerandet mot barnsoldater
            från svensk sida bör uppmärksammas och berömmas.
          </note>
          <note>
            Men samma arbete bör också pågå när det gäller kvinnornas rättigheter.
            Vi har en lång erfarenhet av framgångsrikt arbete för barnens
            rättigheter och för försvar av de mänskliga rättigheterna. Vi
            måste gå vidare.
          </note>
          <note>
            Men också om vi gör det återstår väldigt mycket att göra här
            och nu. Fadimes grav är faktiskt de politiska illusionernas grav.
            När vi begraver den här stackars flickan bör vi också begrava
            tron på att bara vackra ord räcker. Bara för att vi ställer oss
            upp och talar vackert om generositet och solidaritet, om jämlikhet,
            valfrihet och samspel med invandrarna betyder det inte att detta
            inträffar. Inte heller pengarna räcker.
          </note>
          <note>
            Vi vet mycket väl att miljoner på miljoner har kastats i storstadssatsningen.
            Har detta på något sätt påverkat de isolerade gruppernas situation?
            Inte ett dugg.
          </note>
          <note>
            Jag har framför mig en utredning som kom i samband med en annan
            hemsk händelse. Det var branden i Göteborg. Denna utredning säger
            klart och tydligt -
          </note>
          <note>
            det har alltså gått nästan tre år - att all information inte
            nådde ut till de etniska grupper som var särskilt drabbade av
            branden. Kommunala myndigheter och andra myndigheter saknade med
            något undantag tillräcklig kännedom om och kontaktvägar till representanter
            för de drabbade och deras föreningsliv och trossamfund. Det fanns
            inga kommunikationskanaler.
          </note>
          <note>
            Inte ens när barnen hade brunnit upp kunde de svenska myndigheterna
            nå dit.
          </note>
          <note>
            På annat håll står det att segregation, diskriminering, negativ
            attityd hos stora delar av majoritetsbefolkningen och ouppfyllda
            förväntningar har lett till en negativ inställning till det svenska
            samhället hos många. En grogrund för misstro finns.
          </note>
          <note>
            Jag kan komma med ett direkt vittnesmål om detta. Jag har arbetat
            med arbetslösa under flera år. Jag vet att officiella papper åker
            rakt ned i papperskorgen. Jag vet att om jag vill nå dem, mina
            medmänniskor som jag vill jobba tillsammans med, som jag hoppas
            kunna bistå på något sätt med någon form av stöd, då skickar jag
            inte brev via socialförvaltningen.
          </note>
          <note>
            Då affischerar jag inte på socialkontoret eller på arbetsförmedlingen,
            för det läser de inte. Och om de läser det så tror de inte på
            vad som står där. Det bästa sättet att nå dem är faktiskt att
            annonsera i Metro.
          </note>
          <note>
            Metro läser de alla.
          </note>
          <note>
            Det visar tydligt hur djupt avståndet är mellan oss och dem.
            Det är det som vi måste göra slut på. I anslutning till debatten
            om könsstympning skrev jag en artikel som publicerades i Upsala
            Nya Tidning. Jag skrev om en somalisk läkare, en kvinna, som inte
            fick bli läkare i Sverige. Arbetsförmedlaren tyckte att det var
            jättebra om den där tjejen så fort som möjligt kunde bli sjukvårdsbiträde.
            Att hon ville studera sjukvårdssvenska och bli läkare var för
            långsökt. Det skulle ta för lång tid. Det kostade för mycket.
          </note>
          <note>
            Just en sådan person, som tillhör gruppen men som har mycket
            stor kompetens, skulle ha varit den bästa agenten för arbete mot
            könsstympning i den egna gruppen. Vi kan inte lösa de här hemska
            problemen om vi inte öppnar arenor där folk, t.ex. de här kvinnoorganisationerna
            som Terrafem och många andra, kan agera för att etablera en tvåsidig
            kommunikation. Vi kan inte ändra en medeltida mentalitet genom
            informationskampanjer. Det enda sättet att ändra den här mentaliteten
            är att föra en ständig dialog och att jobba pedagogiskt med mycket
            tålamod mitt i de här grupperna tillsammans med de progressiva
            krafter som finns i de här grupperna. Och det gör vi inte.
          </note>
          <note>
            Jag träffade de här kvinnorna som demonstrerade i anslutning
            till Fadimes död. När de har pengar för telefonen har de inte
            pengar för lokalen. När de har pengar för lokalen har de inte
            möjlighet att sitta vid telefonen och svara på rop på hjälp. Pengarna
            går ju till den offentliga sektorn och inte till de här progressiva
            grupperna.
          </note>
          <note type="speaker">
            Anf. 133 CARINA HÄGG (s):
          </note>
          <note>
            Herr talman! Det har varit väldigt intressant för mig att här
            få följa lagutskottets intressanta debatt under dagen, och också
            höra på den stora enighet som har varit. Det är kanske i huvudsak
            ett uttalande som har förvånat mig, men som också var väldigt
            intressant. Det var Berit Adolfsson. Hon gjorde en avvikelse från
            den linje som är den traditionella moderata, att man ska satsa
            mer på polis- och på rättsväsendet, och ville i stället satsa
            resurser på kontraktsskrivande för att förebygga våld den vägen.
            Det tycker jag var väldigt intressant, och det ska jag också följa
            i andra sammanhang.
          </note>
          <note>
            Jag ska först också tacka för det vänliga bemötande som mina
            motioner har fått. Jag ska utveckla lite utifrån den ena motionen
            jag skrev, som också är kopplad till den andra motionen, som jag
            också har fått ett positivt bemötande för. Jag ska tala om kusinäktenskap.
          </note>
          <note>
            Hur frekvent är kusinäktenskap i Sverige? I vilka invandrargrupper
            förekommer det? Finns det någon undersökning som visar på ett
            samband mellan störningar på barn och kusingifte? Vad är den historiska
            bakgrunden till kusingifte? Har någon tittat på kopplingen mellan
            arrangerade äktenskap och kusinäktenskap? Har någon tittat på
            kopplingen mellan hedersmord och kusinäktenskap?
          </note>
          <note>
            Vi vet att Fadime, som många av oss har talat om här i dag men
            även vid ett tidigare debattillfälle, inte ville gifta sig med
            en kusin. Hennes syster är gift med en kusin. Hennes kusiner är
            gifta med kusiner. Det här är en struktur som det är dags att
            synliggöra.
          </note>
          <note>
            Alla kulturer kategoriserar inte familjeband likadant. Vissa
            kulturer har exempelvis samma ord för mamma som för moster och
            samma ord för pappa som för farbror. Begreppet kusin, dvs. vår
            benämning på släktskapet mellan barn till syskon, är inte självklart
            för alla. Många kulturer, bl.a. grupper som lever här i Sverige
            inklusive kristna, skiljer mellan s.k.
          </note>
          <note>
            parallellkusiner och korskusiner - barn till syskon av samma
            kön respektive motsatt kön - och anser att en son absolut inte
            bör gifta sig med sin farbrors dotter, eftersom de anses vara
            för nära släkt - patrilineär parallellkusin. Sonen uppmanas däremot
            att gifta sig med sin morbrors dotter, korskusin på mödernet.
            Å
          </note>
          <note>
            andra sidan finns det strikt patrilineära systemet att en son
            bör gifta sig med pappans brorsdotter, vilket förekommer hos många
            muslimska grupper, speciellt hos beduinerna.
          </note>
          <note>
            Det är omöjligt att i dag rent statistiskt fastställa antalet
            kusinäktenskap i Sverige, eftersom de inte registreras på något
            speciellt sätt. Enligt äktenskapsbalken finns det inga lagliga
            hinder för kusinäktenskap. Såvitt jag har kunnat utröna finns
            det inte heller någon forskning avseende frekvensen av kusinäktenskap,
            utöver det som medierna har gjort under de senaste veckorna. Det
            finns faktiskt en hel del där som är ganska intressant att ta
            del av.
          </note>
          <note>
            Jag har kontrollerat med socialantropologer som länge har framhållit
            att många av de seder och bruk som invandrare har praktiserat
            i sina ursprungsländer och tar med sig till Sverige ganska snart
            ges upp i det nya hemlandet, eftersom det är svårt att hålla fast
            vid dem längre än under en generation. Här har man inkluderat
            också arrangerade äktenskap och problematiken med kusinäktenskap
            som är en del av dessa tvångsäktenskap. Man menar att denna sedvänja
            ges upp efter en generation. Men det har visat sig att socialantropologerna
            och andra experter på detta område har haft fel. Dessa traditioner
            sitter djupare.
          </note>
          <note>
            De upprätthålls och förstärks t.o.m. ibland i länder som Sverige.
          </note>
          <note>
            Jag tycker att man måste ta konsekvenserna av att det som vi
            har fått oss till del tidigare av experter har visat sig vara
            felaktigt.
          </note>
          <note>
            Detta handlar om patriarkala strukturer som ursäktar sig med
            att kusinäktenskap måste ses som en trygghet för kvinnan. Om hon
            gifter sig med person som bor långt bort kan det vara svårt för
            kvinnans manliga släktingar att försvara henne om hon far illa.
          </note>
          <note>
            Då talar man inte om att äktenskapet i sig kan vara ett sätt
            att fara illa.
          </note>
          <note>
            Ett annat skäl som ofta anges för kusinäktenskap är att man vill
            hålla ihop sin grupp. Och i det tror jag att det ligger mer sanning.
          </note>
          <note>
            Herr talman! De flesta folkslag ogillar incest. Å
          </note>
          <note>
            andra sidan skiljer sig definitionen av incest mellan olika folkslag.
            Äktenskap mellan parallellkusiner på faderns sida är exempelvis
            otänkbart, i det närmaste incest för en del grupper. I Sverige
            är det dock helt lagligt.
          </note>
          <note>
            I förarbetena till den nya äktenskapsbalken avfärdade man tanken
            på att förbjuda äktenskap mellan kusiner av genetiska skäl, eftersom
            risken för missbildningar hos avkomman visserligen är något förhöjd
            men trots det mycket liten. Skillnaden i antalet missbildningar
            ansåg man däremot kanske var större när det handlade om socialgrupper.
            Antalet missbildningar är större i familjer med dålig ekonomi
            och låg status än i mer välmående familjer. Enligt en föredragande
            läkare vid Socialstyrelsen som jag har haft kontakt med registreras
            inte nyfödda barn med missbildningar utifrån dessa grunder. Det
            finns alltså ingen undersökning gjord under senare år, och det
            finns ingen aktuell statistik att tillgå som styrker uttalanden
            som man ibland möts av om att antalet missbildade barn är en följd
            av att man i generationer har gift sig inom en begränsad grupp.
            Detta behöver kompletteras.
          </note>
          <note>
            Jag skulle också vilja säga att det i en del länder i dag finns
            möjlighet till genetisk rådgivning om man lever i en grupp där
            dessa sedvänjor praktiseras. Det är kanske de mer välutbildade
            som har tillgång till den typen av konsultationer. Det är någonting
            som man skulle kunna erbjuda även människor i sådana grupper boende
            i Sverige som står inför att välja en kusin eller någon annan
            som partner.
          </note>
          <note>
            Redan när Anita Gradin var statsråd gjorde hon en översyn av
            dessa frågor och tog fram någon form av utredning som jag inte
            har lyckats spåra. Men jag vet att den finns någonstans. Och det
            skulle vara väldigt intressant att se om någon kan få fram den
            så småningom.
          </note>
          <note>
            Enligt Institutionen för Folklivsforskning vid
          </note>
          <note>
            Stockholms universitet, som har studerat muslimska mäns situation
            i Sverige, är hedersbegreppet för en djupt troende muslim av oerhört
            stor betydelse. Den som förlorar sin heder, exempelvis genom att
            barnen uppför sig på ett felaktigt sätt, mister möjligheten att
            komma till paradiset. En man som har misslyckats med att uppfostra
            sina barn är socialt död. Hans systrar blir inte gifta, skammen
            är oändligt stor för en sådan man, och hans liv har inte varit
            till någon nytta.
          </note>
          <note>
            Nu tycker jag att man skulle kunna analysera dessa frågor djupare
            än så här. Det känns lite tunt. Men detta är den typen av kunskap
            som man i dag kan få fram när man söker den.
          </note>
          <note>
            Jag skulle vilja avsluta mitt anförande genom att säga att jag
            tycker att man återigen naturligtvis ska skaffa sig bättre bakgrundskunskap
            till detta men att man ska överväga möjligheten att återigen i
            lagstiftning förbjuda kusinäktenskap och ha en dispensmöjlighet
            kopplad till detta.
          </note>
          <note>
            Sedan kan man aldrig nog understryka hur viktigt det är att kommunerna
            följer upp det som vi debatterar och beslutar här genom att ta
            egna initiativ till att kartlägga situationen i den egna kommunen,
            gärna tillsammans med andra kommuner. Men man måste få en bild
            av detta lokalt och ta itu med det som man behöver göra. Det har
            nämligen varit alldeles för mycket överslätande, döljande, förnekande
            och passivitet i dessa frågor runtom i våra kommuner, inte minst
            i mitt eget län.
          </note>
          <note>
            Jag tycker att det är oerhört viktigt att man kopplar ihop den
            här situationen med kusinäktenskap till unga flickors egna val,
            tvångsäktenskap, hedersförtryck och ytterst hedersmord, mansrollen
            och jämställdheten.
          </note>
          <note>
            Jag ska följa lagutskottets fortsatta strävanden i dessa frågor.
            Och fr.o.m. i dag känns det oerhört positivt att göra det med
            de beslut som ni har fattat och den konstruktiva debatt som har
            förts.
          </note>
          <note type="speaker">
            Anf. 134 CARINA OHLSSON (s):
          </note>
          <note>
            Herr talman! I det betänkande som vi just nu debatterar behandlas
            min och Monica Greens motion där vi kritiserar gällande lagstiftning,
            eftersom den inte behandlar alla flickor lika.
          </note>
          <note>
            Avvikande regler för flickor med utländskt medborgarskap passar
            inte i ett samhälle där vi betonar allas lika rätt och värde.
            Enligt svensk lag får den som är under 18 år inte ingå äktenskap
            utan tillstånd av länsstyrelsen. Men för utländska medborgare
            gäller lagen i det land som han eller hon är medborgare i fastän
            flickan eller pojken bor i Sverige, men ingen under 15 år får
            ingå äktenskap. Sker äktenskapet i hemlandet kan flickan t.o.m.
            vara yngre än 15 år. Om ett sådant äktenskap är tillåtet i hemlandet
            kan äktenskapet legaliseras i Sverige.
          </note>
          <note>
            Enligt barnkonventionen som Sverige undertecknat och ratificerat
            är människan barn fram till 18 års ålder, vilket därför är en
            lämplig generell gräns för alla för att ingå äktenskap.
          </note>
          <note>
            Äktenskap och graviditet anges ibland som skäl till att en del
            flickor med utländsk bakgrund avslutar sin skolgång i förtid.
            Det måste vara allas rättighet att få gå i skolan. Alla flickor
            oavsett ursprung måste få välja sitt liv och sin framtid.
          </note>
          <note>
            Jag vill därför i dag tacka lagutskottet för detta betänkande
            där jag kan läsa att det enligt utskottets mening är angeläget
            att lagstiftningsåtgärder omgående kommer till stånd i syfte att
            förhindra barnäktenskap och arrangerade äktenskap och att utskottet
            därmed tillstyrker vår motion och tillkännager denna för regeringen.
          </note>
          <note>
            Jag vet, och man kan också läsa i betänkandet, att
          </note>
          <note>
            Justitiedepartementet arbetar för fullt med en översyn av de
            svenska reglerna som berör frågan om lägsta äktenskapsålder och
            att detta ska redovisas under våren i en PM. Denna PM ser jag
            fram emot, eftersom jag också vet att det finns en djup samsyn
            i dessa frågor.
          </note>
          <note>
            Detta är naturligtvis mycket bra, framför allt för de flickor
            som måste få ett ökat stöd i lagen för att kunna välja sina liv.
          </note>
          <note>
            Herr talman! Äktenskapsåldern i Sverige höjdes till 18 år 1916.
            Nu borde det verkligen vara dags för nästa steg, så att det gäller
            alla flickor.
          </note>
          <note type="speaker">
            Anf. 135 CATHARINA ELMSÄTER-SVÄRD (m):
          </note>
          <note>
            Herr talman! Låt mig börja med att framföra ett tack till lagutskottet
            för det tillkännagivande som gjorts utifrån min och Inger Renés
            motion L206 om tvångsäktenskap. Det är inte alltför ofta som man
            som motionär hamnar i den situationen i detta hus.
          </note>
          <note>
            Det finns tre grundläggande saker - men naturligtvis finns det
            fler än så - som jag och Inger René tycker är viktiga. Det gäller
            rätten att få vara barn, rätten till utbildning och rätten att
            kunna välja sin make.
          </note>
          <note>
            Jag lyssnade på Marina Petterssons inledningsanförande och tycker
            att Marina på ett mycket bra sätt redovisade vad som är utgångspunkten
            i vår motion, nämligen att förhindra att framför allt mycket unga
            flickor gifts bort, och då utomlands. Det är det som vi med vår
            motion vill förhindra.
          </note>
          <note>
            Vi vet i dag att de unga flickor som gifter sig utomlands och
            som kommer tillbaka till Sverige och måste leva som gifta tyvärr
            inte fullföljer sin skolutbildning, vilket innebär att de inte
            har rätten till utbildning. Det i sin tur innebär att de inte
            kommer att lära sig svenska språket. I slutändan innebär detta
            att de inte kan få samma möjligheter att integreras i det svenska
            samhället, något som föregående talare lite grann var inne på.
          </note>
          <note>
            Därför kommer en lagändring just mot barnäktenskap att vara ett
            stort stöd inte minst för alla dessa unga flickor, men även för
            pojkar - framför allt med invandrarbakgrund. Personligen tycker
            jag att en fråga som denna verkligen tjänar på att ha så brett
            stöd som vi i dag faktiskt visar här i riksdagen. Över partigränserna
            inser vi vikten av att sätta individen i centrum, framför allt
            de här små barnen. Jag uppfattar detta som verkligen allvarligt
            menat från majoriteten och känner att det finns ett stöd för att
            skyndsamt genomlysa de här förslagen så att en lagändring kan
            genomföras.
          </note>
          <note>
            För ett tag sedan fick jag en liten knapp från Rädda Barnen där
            det står: Räkna med mig. Knappen ska naturligtvis sitta på ett
            litet barn. Det här sammanfaller med de 21 punkter som Rädda Barnen
            tagit fram för ett barnvänligare Sverige. Bildligt skulle jag
            kunna sätta på mig knappen menat för oss alla, just för att visa
            att de här unga invandrarkvinnorna i dag faktiskt kan räkna med
            oss.
          </note>
          <note>
            Tack för en vänlig behandling av en oerhört viktig motion!
          </note>
          <note type="speaker">
            Anf. 136 MONICA GREEN (s):
          </note>
          <note>
            Herr talman! Jag vill - precis som några av de motionärer som
            gått upp i talarstolen och visat sin glädje över tillkännagivandet
            till regeringen - uttrycka glädje. Jag tänker särskilt på den
            motion som jag och Carina Ohlsson har väckt.
          </note>
          <note>
            Det är klart att det varit en väldigt svart tid nu ett tag när
            mycket kommer upp till ytan när det gäller förtryck, våld och
            hot som många flickor och kvinnor faktiskt måste utstå. Närmast
            tänker jag förstås på dem som kommer från andra länder. Vi har
            fått se mycket av sådant här under den senaste tiden. Därför är
            det ett stort steg och ett bra stöd i rätt riktning att regeringen
            jobbar vidare med frågan och ska se till att det blir en åldersgräns
            för äktenskap, för samtliga som befinner sig i Sverige.
          </note>
          <note>
            Jag tillhör organisationen Unga Örnar, en barnoch ungdomsorganisation
            som jobbar praktiskt ute i bostadsområden för att ge barn och
            ungdomar en vettig fritid. Vi kommer i kontakt med många flickor
            med utländsk bakgrund som verkligen behöver stöd från föreningslivet.
            En av anledningarna till att jag är medmotionär är just att vi
            i Unga Örnar ute på fältet ser vad som behövs. Därför ställer
            vi de här kraven politiskt.
          </note>
          <note>
            Jag är också glad över att utskottet är helt enigt och över att
            man gör gemensam sak med regeringen.
          </note>
          <note>
            Många informationskällor visar att regeringen nu jobbar mycket
            aktivt med frågan för att komma till skott med en lagändring.
            Det har jag fått underhandsinformation om. Jag vet därför att
            vi och regeringen har en samsyn där.
          </note>
          <note>
            Jag är alltså glad i dag, trots att det varit en svart tid. Det
            här är ett steg i rätt riktning, och nu kan vi gemensamt från
            riksdagen gå till regeringen med krav på en lagändring här.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 10 §.)
          </note>
          <note>
            Ajournering
          </note>
          <note>
            Kammaren beslutade kl. 15.35 på förslag av förste vice talmannen
            att ajournera förhandlingarna till kl. 17.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            10 § Beslut om utskottsbetänkanden som slutdebatterats vid dagens
            sammanträde
          </note>
          <note>
            KU8 Valfrågor
          </note>
          <note>
            Punkt 2 (Vallokalers tillgänglighet)
          </note>
          <note>
            1. utskottet
          </note>
          <note>
            2. res. 1 (fp)
          </note>
          <note>
            Votering:
          </note>
          <note>
            285 för utskottet
          </note>
          <note>
            16 för res. 1
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m, 35 v, 35 kd, 14 c, 11 mp,
          </note>
          <note>
            2 -
          </note>
          <note>
            För res. 1: 2 c, 14 fp
          </note>
          <note>
            Frånvarande: 13 s, 11 m, 8 v, 7 kd, 2 c, 2 fp, 5 mp
          </note>
          <note>
            Ester Lindstedt-Staaf (kd) anmälde att hon avsett att rösta nej
            men markerats ha röstat ja.
          </note>
          <note>
            Punkt 9 (Statligt stöd till partier som är eller varit representerade
            i riksdagen)
          </note>
          <note>
            1. utskottet
          </note>
          <note>
            2. res. 2 (mp)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 12 (Personval)
          </note>
          <note>
            1. utskottet
          </note>
          <note>
            2. res. 3 (m, c, fp)
          </note>
          <note>
            3. res. 4 (kd)
          </note>
          <note>
            Förberedande votering:
          </note>
          <note>
            100 för res. 3
          </note>
          <note>
            37 för res. 4
          </note>
          <note>
            165 avstod
          </note>
          <note>
            47 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            165 för utskottet
          </note>
          <note>
            101 för res. 3
          </note>
          <note>
            37 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 35 v, 12 mp
          </note>
          <note>
            För res. 3: 69 m, 16 c, 14 fp, 2 -
          </note>
          <note>
            Avstod: 1 m, 36 kd
          </note>
          <note>
            Frånvarande: 13 s, 11 m, 8 v, 6 kd, 2 c, 2 fp, 4 mp
          </note>
          <note>
            Punkt 13 (Personval och kampanjbidrag)
          </note>
          <note>
            1. utskottet
          </note>
          <note>
            2. res. 5 (mp)
          </note>
          <note>
            Votering:
          </note>
          <note>
            287 för utskottet
          </note>
          <note>
            15 för res. 5
          </note>
          <note>
            1 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 70 m, 34 v, 35 kd, 16 c, 14 fp,
          </note>
          <note>
            2 -
          </note>
          <note>
            För res. 5: 1 s, 1 v, 1 kd, 12 mp
          </note>
          <note>
            Avstod: 1 s
          </note>
          <note>
            Frånvarande: 13 s, 11 m, 8 v, 6 kd, 2 c, 2 fp, 4 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU5 Livsmedelskontroll och genteknik
          </note>
          <note>
            Punkt 4 (Miljömärkning av fiske m.m.)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            254 för utskottet
          </note>
          <note>
            47 för res. 1
          </note>
          <note>
            1 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m, 35 kd, 15 c, 14 fp, 2 -
          </note>
          <note>
            För res. 1: 35 v, 12 mp
          </note>
          <note>
            Avstod: 1 c
          </note>
          <note>
            Frånvarande: 13 s, 11 m, 8 v, 7 kd, 2 c, 2 fp, 4 mp
          </note>
          <note>
            Punkt 8 (En gemensam livsmedelsmyndighet)
          </note>
          <note>
            1. utskottet
          </note>
          <note>
            2. res. 5 (c)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 10 (Småskalig livsmedelsproduktion)
          </note>
          <note>
            1. utskottet
          </note>
          <note>
            2. res. 8 (m)
          </note>
          <note>
            3. res. 9 (kd, c)
          </note>
          <note>
            Förberedande votering:
          </note>
          <note>
            74 för res. 8
          </note>
          <note>
            53 för res. 9
          </note>
          <note>
            176 avstod
          </note>
          <note>
            46 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            179 för utskottet
          </note>
          <note>
            71 för res. 8
          </note>
          <note>
            51 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 1 m, 34 v, 14 fp, 12 mp
          </note>
          <note>
            För res. 8: 69 m, 1 c, 1 -
          </note>
          <note>
            Avstod: 36 kd, 15 c
          </note>
          <note>
            Frånvarande: 13 s, 11 m, 9 v, 6 kd, 2 c, 2 fp, 4 mp,
          </note>
          <note>
            1 -
          </note>
          <note>
            Birgitta Wistrand (m) anmälde att hon avsett att rösta nej men
            markerats ha röstat ja.
          </note>
          <note>
            Punkt 19 (Ekologiska livsmedel m.m.)
          </note>
          <note>
            1. utskottet
          </note>
          <note>
            2. res. 18 (fp)
          </note>
          <note>
            Votering:
          </note>
          <note>
            246 för utskottet
          </note>
          <note>
            14 för res. 18
          </note>
          <note>
            43 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m, 4 v, 36 kd, 16 c, 2 -
          </note>
          <note>
            För res. 18: 14 fp
          </note>
          <note>
            Avstod: 31 v, 12 mp
          </note>
          <note>
            Frånvarande: 13 s, 11 m, 8 v, 6 kd, 2 c, 2 fp, 4 mp
          </note>
          <note>
            Punkt 22 (Moratorium)
          </note>
          <note>
            1. utskottet
          </note>
          <note>
            2. res. 21 (v, mp)
          </note>
          <note>
            Votering:
          </note>
          <note>
            256 för utskottet
          </note>
          <note>
            47 för res. 21
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m, 36 kd, 16 c, 14 fp, 2 -
          </note>
          <note>
            För res. 21: 35 v, 12 mp
          </note>
          <note>
            Frånvarande: 13 s, 11 m, 8 v, 6 kd, 2 c, 2 fp, 4 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU9 Vissa forskningsfrågor m.m.
          </note>
          <note>
            Punkt 1 (Svensk miljöforskning)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            179 för utskottet
          </note>
          <note>
            71 för res. 1
          </note>
          <note>
            53 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 2 m, 35 v, 14 fp, 12 mp
          </note>
          <note>
            För res. 1: 68 m, 1 kd, 2 -
          </note>
          <note>
            Avstod: 2 s, 35 kd, 16 c
          </note>
          <note>
            Frånvarande: 13 s, 11 m, 8 v, 6 kd, 2 c, 2 fp, 4 mp
          </note>
          <note>
            Cecilia Magnusson och Stig Rindborg (båda m) och
          </note>
          <note>
            Kerstin-Maria Stalin (mp) anmälde att de avsett att rösta nej
            men markerats ha röstat ja.
          </note>
          <note>
            Punkt 3 (Gentekniska forskningsresultat)
          </note>
          <note>
            1. utskottet
          </note>
          <note>
            2. res. 3 (kd, v, c, mp)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 7 (Forsknings- och utvecklingsfond för potatisodlingen)
          </note>
          <note>
            1. utskottet
          </note>
          <note>
            2. res. 5 (kd)
          </note>
          <note>
            Votering:
          </note>
          <note>
            265 för utskottet
          </note>
          <note>
            37 för res. 5
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 69 m, 35 v, 16 c, 14 fp, 12 mp,
          </note>
          <note>
            1 -
          </note>
          <note>
            För res. 5: 36 kd, 1 -
          </note>
          <note>
            Frånvarande: 13 s, 12 m, 8 v, 6 kd, 2 c, 2 fp, 4 mp
          </note>
          <note>
            Punkt 8 (Biodling m.m.)
          </note>
          <note>
            1. utskottet
          </note>
          <note>
            2. res. 6 (c)
          </note>
          <note>
            Votering:
          </note>
          <note>
            278 för utskottet
          </note>
          <note>
            21 för res. 6
          </note>
          <note>
            1 avstod
          </note>
          <note>
            49 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 69 m, 35 v, 35 kd, 14 fp, 7 mp,
          </note>
          <note>
            1 -
          </note>
          <note>
            För res. 6: 16 c, 4 mp, 1 -
          </note>
          <note>
            Avstod: 1 kd
          </note>
          <note>
            Frånvarande: 14 s, 12 m, 8 v, 6 kd, 2 c, 2 fp, 5 mp
          </note>
          <note>
            Punkt 9 (Marin forskning)
          </note>
          <note>
            1. utskottet
          </note>
          <note>
            2. res. 7 (v)
          </note>
          <note>
            3. res. 8 (mp)
          </note>
          <note>
            Förberedande votering:
          </note>
          <note>
            40 för res. 7
          </note>
          <note>
            12 för res. 8
          </note>
          <note>
            250 avstod
          </note>
          <note>
            47 frånvarande
          </note>
          <note>
            Kammaren biträdde res. 7.
          </note>
          <note>
            Huvudvotering:
          </note>
          <note>
            255 för utskottet
          </note>
          <note>
            36 för res. 7
          </note>
          <note>
            12 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 69 m, 36 kd, 16 c, 14 fp, 2 -
          </note>
          <note>
            För res. 7: 1 m, 35 v
          </note>
          <note>
            Avstod: 12 mp
          </note>
          <note>
            Frånvarande: 13 s, 11 m, 8 v, 6 kd, 2 c, 2 fp, 4 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            LU8 Äktenskap, partnerskap och samboende, m.m.
          </note>
          <note>
            Punkt 2 (Äktenskapets ställning)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            263 för utskottet
          </note>
          <note>
            36 för res. 1
          </note>
          <note>
            4 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 67 m, 35 v, 16 c, 13 fp, 12 mp,
          </note>
          <note>
            2 -
          </note>
          <note>
            För res. 1: 36 kd
          </note>
          <note>
            Avstod: 3 m, 1 fp
          </note>
          <note>
            Frånvarande: 13 s, 11 m, 8 v, 6 kd, 2 c, 2 fp, 4 mp
          </note>
          <note>
            Punkt 3 (Äktenskap för personer av samma kön och s.k. civiläktenskap)
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            Votering:
          </note>
          <note>
            253 för utskottet
          </note>
          <note>
            46 för res. 2
          </note>
          <note>
            4 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 70 m, 36 kd, 15 c, 12 fp, 1 mp,
          </note>
          <note>
            2 -
          </note>
          <note>
            För res. 2: 33 v, 2 fp, 11 mp
          </note>
          <note>
            Avstod: 1 s, 2 v, 1 c
          </note>
          <note>
            Frånvarande: 13 s, 11 m, 8 v, 6 kd, 2 c, 2 fp, 4 mp
          </note>
          <note>
            Punkt 4 (Partnerskapsförrättningar inom trossamfund)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            251 för utskottet
          </note>
          <note>
            46 för res. 3
          </note>
          <note>
            5 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 117 s, 67 m, 36 kd, 16 c, 13 fp, 1 mp,
          </note>
          <note>
            1 -
          </note>
          <note>
            För res. 3: 35 v, 11 mp
          </note>
          <note>
            Avstod: 1 s, 3 m, 1 fp
          </note>
          <note>
            Frånvarande: 13 s, 11 m, 8 v, 6 kd, 2 c, 2 fp, 4 mp,
          </note>
          <note>
            1 -
          </note>
          <note>
            Punkt 7 (Partnerskapslagens anknytningsvillkor)
          </note>
          <note>
            1. utskottet
          </note>
          <note>
            2. res. 5 (v, c)
          </note>
          <note>
            Votering:
          </note>
          <note>
            227 för utskottet
          </note>
          <note>
            74 för res. 5
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m, 36 kd, 1 fp, 2 -
          </note>
          <note>
            För res. 5: 35 v, 16 c, 12 fp, 11 mp
          </note>
          <note>
            Frånvarande: 13 s, 11 m, 8 v, 6 kd, 2 c, 3 fp, 5 mp
          </note>
          <note>
            Hillevi Larsson (s) och Maria Larsson (kd) anmälde att de avsett
            att avstå från att rösta men markerats ha röstat ja.
          </note>
          <note>
            Punkt 8 (Partnerskapsregistrering utomlands)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            Votering:
          </note>
          <note>
            Kammaren biföll utskottets förslag genom uppresning.
          </note>
          <note>
            Punkt 9 (Terminologin i lagen om registrerat partnerskap)
          </note>
          <note>
            1. utskottet
          </note>
          <note>
            2. res. 7 (v)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 16 (Sambolagen)
          </note>
          <note>
            1. utskottet
          </note>
          <note>
            2. res. 8 (m)
          </note>
          <note>
            Votering:
          </note>
          <note>
            193 för utskottet
          </note>
          <note>
            64 för res. 8
          </note>
          <note>
            44 avstod
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 116 s, 35 v, 1 kd, 16 c, 13 fp, 12 mp
          </note>
          <note>
            För res. 8: 61 m, 1 kd, 2 -
          </note>
          <note>
            Avstod: 9 m, 34 kd, 1 fp
          </note>
          <note>
            Frånvarande: 15 s, 11 m, 8 v, 6 kd, 2 c, 2 fp, 4 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            LU13 Åldersgränser för äktenskap, m.m.
          </note>
          <note>
            Kammaren biföll utskottets förslag.
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2001/02:84 Anpassningar med anledning av övergången till reformerade
            regler för ålderspension
          </note>
          <note>
            2001/02:98 Abonnentupplysning
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 6 februari
          </note>
          <note>
            2001/02:239 av Harald Bergström (kd) till justitieminister Thomas
            Bodström
          </note>
          <note>
            Lagen om gode män och förvaltare
          </note>
          <note>
            2001/02:240 av Ragnwi Marcelind (kd) till justitieminister Thomas
            Bodström
          </note>
          <note>
            Polisens organisation
          </note>
          <note>
            2001/02:241 av Göte Jonsson (m) till statsrådet Ulrica Messing
          </note>
          <note>
            Skogspolitiken
          </note>
          <note>
            2001/02:242 av Annelie Enochson (kd) till finansminister Bosse
            Ringholm
          </note>
          <note>
            Hyressättningen i Akademiska Hus
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 12 februari.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 februari
          </note>
          <note>
            2001/02:673 av Roy Hansson (m) till statsminister
          </note>
          <note>
            Göran Persson
          </note>
          <note>
            Teracom AB
          </note>
          <note>
            2001/02:674 av Inger Strömbom (kd) till näringsminister Björn
            Rosengren
          </note>
          <note>
            Statliga jobb i Karlskoga
          </note>
          <note>
            2001/02:675 av Erling Wälivaara (kd) till näringsminister Björn
            Rosengren
          </note>
          <note>
            Tillverkning av järnvägsräls
          </note>
          <note>
            2001/02:676 av Rolf Olsson (v) till näringsminister
          </note>
          <note>
            Björn Rosengren
          </note>
          <note>
            Pollettering av cyklar på tåg
          </note>
          <note>
            2001/02:677 av Jonas Ringqvist (v) till statsrådet Jan
          </note>
          <note>
            O Karlsson
          </note>
          <note>
            Dammbygget i Uganda
          </note>
          <note>
            2001/02:678 av Sven-Erik Sjöstrand (v) till statsrådet
          </note>
          <note>
            Jan O Karlsson
          </note>
          <note>
            UNHCR:s finansiering
          </note>
          <note>
            2001/02:679 av Rolf Gunnarsson (m) till jordbruksminister Margareta
            Winberg
          </note>
          <note>
            Nationellt rovdjurscentrum
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 12 februari.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 6 februari
          </note>
          <note>
            2001/02:612 av Marietta de Pourbaix-Lundin (m) till finansminister
            Bosse Ringholm
          </note>
          <note>
            Cement- och kalkindustrins framtid
          </note>
          <note>
            2001/02:613 av Marietta de Pourbaix-Lundin (m) till finansminister
            Bosse Ringholm
          </note>
          <note>
            Statlig skatt
          </note>
          <note>
            2001/02:614 av Ann-Marie Fagerström (s) till socialminister Lars
            Engqvist
          </note>
          <note>
            Maxtaxan för äldre och funktionshindrade
          </note>
          <note>
            2001/02:616 av Anders G Högmark (m) till statsminister Göran
            Persson
          </note>
          <note>
            Ordningen i skolan
          </note>
          <note>
            2001/02:617 av Sylvia Lindgren (s) till utbildningsminister Thomas
            Östros
          </note>
          <note>
            Studiemedelssystemet
          </note>
          <note>
            2001/02:618 av Göran Lindblad (m) till justitieminister Thomas
            Bodström
          </note>
          <note>
            Husrannsakan vid misstänkt vapeninnehav
          </note>
          <note>
            2001/02:622 av Inga Berggren (m) till statsrådet
          </note>
          <note>
            Lena Sommestad
          </note>
          <note>
            Samordningsansvaret för erosionsfrågor
          </note>
          <note>
            2001/02:623 av Annelie Enochson (kd) till statsrådet
          </note>
          <note>
            Lars-Erik Lövdén
          </note>
          <note>
            Tredimensionell fastighetsbildning
          </note>
          <note>
            2001/02:627 av Carl Fredrik Graf (m) till finansminister Bosse
            Ringholm
          </note>
          <note>
            Förmögenhetsbeskattningen
          </note>
          <note>
            2001/02:628 av Carl Fredrik Graf (m) till finansminister Bosse
            Ringholm
          </note>
          <note>
            Arvsskatten
          </note>
          <note>
            2001/02:629 av Carl Fredrik Graf (m) till finansminister Bosse
            Ringholm
          </note>
          <note>
            Pomperipossaeffekter i skattesystemet
          </note>
          <note>
            2001/02:630 av Susanne Eberstein (s) till justitieminister Thomas
            Bodström
          </note>
          <note>
            Säkerhetskontroll på flygplatser
          </note>
          <note>
            2001/02:631 av Margareta Cederfelt (m) till socialminister Lars
            Engqvist
          </note>
          <note>
            Vård eller sjukskrivning
          </note>
          <note>
            2001/02:632 av Margareta Cederfelt (m) till socialminister Lars
            Engqvist
          </note>
          <note>
            Äldrevård
          </note>
          <note>
            2001/02:633 av Jan-Evert Rådhström (m) till näringsminister Björn
            Rosengren
          </note>
          <note>
            Taxiutredningen
          </note>
          <note>
            2001/02:634 av Ulla Hoffmann (v) till justitieminister
          </note>
          <note>
            Thomas Bodström
          </note>
          <note>
            Barnäktenskap
          </note>
          <note>
            2001/02:635 av tredje vice talman Rose-Marie Frebran (kd) till
            justitieminister Thomas Bodström
          </note>
          <note>
            Religionsfrihet vid ingående av äktenskap
          </note>
          <note>
            2001/02:636 av Fanny Rizell (kd) till justitieminister
          </note>
          <note>
            Thomas Bodström
          </note>
          <note>
            Övertagande av godmanskap
          </note>
          <note>
            2001/02:637 av Johan Pehrson (fp) till justitieminister Thomas
            Bodström
          </note>
          <note>
            GPS för larmpaketen
          </note>
          <note>
            2001/02:638 av Amanda Agestav (kd) till justitieminister Thomas
            Bodström
          </note>
          <note>
            Närpolis i Trångsund-Skogås
          </note>
          <note>
            2001/02:639 av Margareta Cederfelt (m) till statsrådet Lars-Erik
            Lövdén
          </note>
          <note>
            Skatteutjämningen
          </note>
          <note>
            2001/02:640 av Rosita Runegrund (kd) till utbildningsminister
            Thomas Östros
          </note>
          <note>
            Studielån
          </note>
          <note>
            2001/02:641 av Anita Sidén (m) till utbildningsminister Thomas
            Östros
          </note>
          <note>
            Trafikundervisningen i grundskolan
          </note>
          <note>
            2001/02:642 av Marianne Andersson (c) till statsrådet Jan O Karlsson
          </note>
          <note>
            Långa väntetider vid familjeanknytning
          </note>
          <note>
            2001/02:644 av Ragnwi Marcelind (kd) till justitieminister Thomas
            Bodström
          </note>
          <note>
            Polismyndigheten i Värmland
          </note>
          <note>
            2001/02:648 av Jan-Evert Rådhström (m) till justitieminister
            Thomas Bodström
          </note>
          <note>
            Ljuddämpare på jaktvapen
          </note>
          <note>
            2001/02:649 av Per-Samuel Nisser (m) till justitieminister Thomas
            Bodström
          </note>
          <note>
            Polisverksamheten i Värmland
          </note>
          <note>
            2001/02:650 av Inger René (m) till utrikesminister
          </note>
          <note>
            Anna Lindh
          </note>
          <note>
            Turkiets ansökan om medlemskap i EU
          </note>
          <note>
            2001/02:651 av Jonas Ringqvist (v) till statsrådet
          </note>
          <note>
            Lena Sommestad
          </note>
          <note>
            Miljöflyktingar från Tuvalu
          </note>
          <note>
            2001/02:652 av Willy Söderdahl (v) till statsrådet
          </note>
          <note>
            Lena Sommestad
          </note>
          <note>
            Miljöarbetet i Östersjön
          </note>
          <note>
            2001/02:653 av Willy Söderdahl (v) till statsrådet
          </note>
          <note>
            Lena Sommestad
          </note>
          <note>
            IMO
          </note>
          <note>
            2001/02:654 av Sonja Fransson (s) till statsrådet
          </note>
          <note>
            Lena Sommestad
          </note>
          <note>
            Brandvarnare
          </note>
          <note>
            2001/02:655 av Annelie Enochson (kd) till statsrådet
          </note>
          <note>
            Lena Sommestad
          </note>
          <note>
            Kvalitetssäkring av innemiljön
          </note>
          <note>
            2001/02:656 av Ester Lindstedt-Staaf (kd) till statsrådet Lena
            Sommestad
          </note>
          <note>
            Notifiering av miljöbalken
          </note>
          <note>
            2001/02:657 av Murad Artin (v) till utrikesminister
          </note>
          <note>
            Anna Lindh
          </note>
          <note>
            Mänskliga rättigheter i Australien
          </note>
          <note>
            2001/02:658 av Murad Artin (v) till utrikesminister
          </note>
          <note>
            Anna Lindh
          </note>
          <note>
            Situationen i Somalia
          </note>
          <note>
            2001/02:659 av Murad Artin (v) till utrikesminister
          </note>
          <note>
            Anna Lindh
          </note>
          <note>
            Afrikas horn
          </note>
          <note>
            2001/02:662 av Murad Artin (v) till utrikesminister
          </note>
          <note>
            Anna Lindh
          </note>
          <note>
            Bushadministrationen
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 12 februari.
          </note>
          <note>
            15 § Kammaren åtskildes kl. 17.26.
          </note>
          <note>
            Förhandlingarna leddes av talmannen från samanträdets början
            t.o.m. 6 §
          </note>
          <note>
            anf. 51 (delvis), av andre vice talmannen därefter t.o.m. 8 §
            anf. 96
          </note>
          <note>
            (delvis), av tredje vice talmannen därefter t.o.m. 9 § anf. 126,
            av förste vice talmannen till ajourneringen kl. 15.35
          </note>
          <note>
            och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
