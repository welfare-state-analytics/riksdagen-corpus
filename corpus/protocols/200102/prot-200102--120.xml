<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--120</head>
          <docDate when="2002-06-05">2002-06-05</docDate>
        </div>
      </front>
      <body>
        <div>
          <note>
            19.00 - 22.44
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 30 maj.
          </note>
          <note>
            2 § Anmälan om inkommen faktapromemoria om förslag från Europeiska
            kommissionen m.m.
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note>
            2001/02:FPM94 Den europeiska energiinfrastrukturen och Transeuropeiska
            nätverk energi
          </note>
          <note>
            KOM(2001)775 till näringsutskottet
          </note>
          <note>
            3 § Anmälan om uppteckningar vid EU-
          </note>
          <note>
            nämndens sammanträde
          </note>
          <note>
            Talmannen anmälde att uppteckningar från EU-
          </note>
          <note>
            nämndens sammanträde onsdagen den 8 maj inkommit.
          </note>
          <note>
            4 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Kulturutskottets betänkanden 2001/02:KrU20 och
          </note>
          <note>
            KrU21
          </note>
          <note>
            Finansutskottets betänkande 2001/02:FiU16
          </note>
          <note>
            Miljö- och jordbruksutskottets betänkanden
          </note>
          <note>
            2001/02:MJU16 och MJU24
          </note>
          <note>
            5 § Beslut om ärenden som slutdebatterats den
          </note>
          <note>
            4 juni
          </note>
          <note>
            KU34 Handlingsoffentligheten i EU:s institutioner, m.m.
          </note>
          <note>
            Punkt 9 (Europeiska partier)
          </note>
          <note>
            1. utskottet
          </note>
          <note>
            2. res. 3 (v, mp)
          </note>
          <note>
            Votering:
          </note>
          <note>
            262 för utskottet
          </note>
          <note>
            52 för res. 3
          </note>
          <note>
            35 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 74 m, 36 kd, 17 c, 12 fp, 1 -
          </note>
          <note>
            För res. 3: 1 m, 36 v, 2 kd, 13 mp
          </note>
          <note>
            Frånvarande: 9 s, 6 m, 7 v, 4 kd, 1 c, 3 mp, 4 fp, 1 -
          </note>
          <note>
            Punkt 12 (Villkor för kandidatländerna)
          </note>
          <note>
            1. utskottet
          </note>
          <note>
            2. res. 4 (mp)
          </note>
          <note>
            Votering:
          </note>
          <note>
            298 för utskottet
          </note>
          <note>
            13 för res. 4
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 75 m, 36 v, 38 kd, 16 c, 11 fp,
          </note>
          <note>
            1 -
          </note>
          <note>
            För res. 4: 13 mp
          </note>
          <note>
            Frånvarande: 10 s, 6 m, 7 v, 4 kd, 2 c, 3 mp, 5 fp, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU17 Förändringar i kommunkontosystemet
          </note>
          <note>
            Punkt 1 (Förändrad finansiering av kommunkontosystemet)
          </note>
          <note>
            1. utskottet
          </note>
          <note>
            2. res. 1 (kd, m, c, fp)
          </note>
          <note>
            Votering:
          </note>
          <note>
            173 för utskottet
          </note>
          <note>
            142 för res. 1
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 36 v, 1 c, 14 mp
          </note>
          <note>
            För res. 1: 75 m, 38 kd, 16 c, 12 fp, 1 -
          </note>
          <note>
            Frånvarande: 9 s, 6 m, 7 v, 4 kd, 1 c, 2 mp, 4 fp, 1 -
          </note>
          <note>
            Punkt 5 (Konkurrensneutralitet)
          </note>
          <note>
            1. utskottet
          </note>
          <note>
            2. res. 4 (kd, m, c, fp)
          </note>
          <note>
            Votering:
          </note>
          <note>
            172 för utskottet
          </note>
          <note>
            143 för res. 4
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 36 v, 14 mp
          </note>
          <note>
            För res. 4: 75 m, 38 kd, 17 c, 12 fp, 1 -
          </note>
          <note>
            Frånvarande: 9 s, 6 m, 7 v, 4 kd, 1 c, 2 mp, 4 fp, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU22 Utvärdering av statens upplåning och skuldförvaltning 1997-2001
          </note>
          <note>
            Punkt 1 (Regeringens beslut om riktlinjer för statens upplåning
            och skuldförvaltning)
          </note>
          <note>
            1. utskottet
          </note>
          <note>
            2. res. 1 (kd, m, c, fp)
          </note>
          <note>
            Votering:
          </note>
          <note>
            172 för utskottet
          </note>
          <note>
            143 för res. 1
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 36 v, 14 mp
          </note>
          <note>
            För res. 1: 75 m, 38 kd, 17 c, 12 fp, 1 -
          </note>
          <note>
            Frånvarande: 9 s, 6 m, 7 v, 4 kd, 1 c, 2 mp, 4 fp, 1 -
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            FöU11 Materielförsörjning och forskning
          </note>
          <note>
            Punkt 2 (Försvarsindustriell utveckling och internationellt materielsamarbete)
          </note>
          <note>
            1. utskottet
          </note>
          <note>
            2. res. 2 (v, mp)
          </note>
          <note>
            3. res. 3 (fp)
          </note>
          <note>
            Förberedande votering:
          </note>
          <note>
            56 för res. 2
          </note>
          <note>
            12 för res. 3
          </note>
          <note>
            247 avstod
          </note>
          <note>
            34 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            253 för utskottet
          </note>
          <note>
            50 för res. 2
          </note>
          <note>
            12 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 75 m, 38 kd, 17 c, 1 -
          </note>
          <note>
            För res. 2: 36 v, 14 mp
          </note>
          <note>
            Avstod: 12 fp
          </note>
          <note>
            Frånvarande: 9 s, 6 m, 7 v, 4 kd, 1 c, 2 mp, 4 fp, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU15 Vissa utrikeshandelspolitiska frågor
          </note>
          <note>
            Punkt 2 (WTO-frågor)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            157 för utskottet
          </note>
          <note>
            142 för res. 1
          </note>
          <note>
            15 avstod
          </note>
          <note>
            35 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 35 v
          </note>
          <note>
            För res. 1: 75 m, 37 kd, 17 c, 12 fp, 1 -
          </note>
          <note>
            Avstod: 1 v, 14 mp
          </note>
          <note>
            Frånvarande: 9 s, 6 m, 7 v, 5 kd, 1 c, 2 mp, 4 fp, 1 -
          </note>
          <note>
            Punkt 3 (EU och utrikeshandelspolitik)
          </note>
          <note>
            1. utskottet
          </note>
          <note>
            2. res. 4 (c)
          </note>
          <note>
            Votering:
          </note>
          <note>
            170 för utskottet
          </note>
          <note>
            18 för res. 4
          </note>
          <note>
            126 avstod
          </note>
          <note>
            35 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 121 s, 35 v, 1 kd, 13 mp
          </note>
          <note>
            För res. 4: 1 kd, 17 c
          </note>
          <note>
            Avstod: 1 s, 75 m, 1 v, 35 kd, 1 mp, 12 fp, 1 -
          </note>
          <note>
            Frånvarande: 9 s, 6 m, 7 v, 5 kd, 1 c, 2 mp, 4 fp, 1 -
          </note>
          <note>
            Punkt 4 (Handel och miljö m.m.)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            168 för utskottet
          </note>
          <note>
            15 för res. 6
          </note>
          <note>
            132 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 35 v, 2 kd, 9 c
          </note>
          <note>
            För res. 6: 1 c, 14 mp
          </note>
          <note>
            Avstod: 75 m, 1 v, 36 kd, 7 c, 12 fp, 1 -
          </note>
          <note>
            Frånvarande: 9 s, 6 m, 7 v, 4 kd, 1 c, 2 mp, 4 fp, 1 -
          </note>
          <note>
            Lena Ek (c) anmälde att hon avsett att rösta ja men markerats
            ha röstat nej.
          </note>
          <note>
            Punkt 7 (Exportkrediter och miljö)
          </note>
          <note>
            1. utskottet
          </note>
          <note>
            2. res. 7 (v, mp)
          </note>
          <note>
            Votering:
          </note>
          <note>
            265 för utskottet
          </note>
          <note>
            50 för res. 7
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 122 s, 75 m, 38 kd, 17 c, 12 fp, 1 -
          </note>
          <note>
            För res. 7: 36 v, 14 mp
          </note>
          <note>
            Frånvarande: 9 s, 6 m, 7 v, 4 kd, 1 c, 2 mp, 4 fp, 1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            6 § Redogörelse för behandlingen av riksdagens skrivelser till
            regeringen
          </note>
          <note>
            Föredrogs konstitutionsutskottets betänkande 2001/02:KU35
          </note>
          <note>
            Redogörelse för behandlingen av riksdagens skrivelser till regeringen
            (skr. 2001/02:75).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under 18 §.)
          </note>
          <note>
            7 § Östersjömiljarderna
          </note>
          <note>
            Föredrogs konstitutionsutskottets betänkande 2001/02:KU26
          </note>
          <note>
            Östersjömiljarderna (förs. 2001/02:RR14).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under 18 §.)
          </note>
          <note>
            8 § Utökad resegaranti för konsumenter
          </note>
          <note>
            Föredrogs lagutskottets betänkande 2001/02:LU24
          </note>
          <note>
            Utökad resegaranti för konsumenter (prop.
          </note>
          <note>
            2001/02:138).
          </note>
          <note type="speaker">
            Anf. 1 LARS LILJA (s):
          </note>
          <note>
            Fru talman! I lagutskottets betänkande LU24 behandlas regeringens
            proposition 2001/02:138 Utökad resegaranti för konsumenter. Ändamålet
            med propositionen är att stärka konsumentskyddet. Det innebär
            vissa ändringar i resegarantilagen som bl.a. innebär att lagens
            tillämpningsområde utvidgas.
          </note>
          <note>
            Ändamålet med resegarantilagen är att ge konsumenter på reseområdet
            ett skydd mot förluster som kan uppstå om en researrangör kommer
            på obestånd.
          </note>
          <note>
            Detta skydd åstadkoms genom att företag som anordnar eller förmedlar
            resor som omfattas av resegarantilagen ska ställa en säkerhet
            för sin verksamhet.
          </note>
          <note>
            Denna säkerhet ska ställas innan resorna marknadsförs. Beloppet
            bestäms av Kammarkollegiet. Storleken på beloppet bestäms med
            hänsyn till reseverksamhetens art och omfattning. I princip ska
            säkerheten vid varje tillfälle motsvara reseföretagets ekonomiska
            åtagande gentemot resenärerna. Som regel består säkerheten av
            en betalningsutfästelse utfärdad av en bank eller ett försäkringsbolag.
            Varje enskilt företag ansvarar bara för sina egna åtaganden.
          </note>
          <note>
            Resegarantilagen omfattar paketresor enligt lagen om paketresor
            som bygger på ett EG-direktiv, det s.k.
          </note>
          <note>
            paketresedirektivet. Det är ett minimidirektiv. År
          </note>
          <note>
            1996 utökades resegarantilagen till att omfatta även resor som
            sker tillsammans med paketresa, s.k. stolsförsäljning.
          </note>
          <note>
            Fru talman! I den föreliggande propositionen föreslås att konsumentskyddet
            stärks. Resegarantilagen utvidgas till att, förutom paketresor
            och s.k. stolsförsäljning, omfatta separata transport- och inkvarteringstjänster,
            om tjänsterna sammantagna uppvisar väsentlig likhet med en paketresa
            samt s.k. utbytesverksamhet för skolungdom.
          </note>
          <note>
            Dessutom föreslås att de i dag gällande minimibeloppen för arrangörers
            och återförsäljares garantier tas bort. Sänkta minimibelopp bör
            bli aktuellt för de minsta företagen i resebranschen. Med nuvarande
            lagstiftning är minimibeloppen för säkerhet
          </note>
          <note>
            200 000 kr för företag som anordnar resor utom riket och 50 000
            kr för företag som anordnar resor inom riket.
          </note>
          <note>
            Fru talman! Till betänkandet har fogats ett särskilt yttrande
            av Moderaterna, Kristdemokraterna, Centerpartiet och Folkpartiet.
            Där kritiseras det nuvarande systemet med ställande av garantibelopp.
            Man förordar i stället någon alternativ modell för ställande av
            resegaranti. I detta sammanhang vill jag påpeka att utredningen
            från 1999 har övervägt i vad mån ett antal olika konstruktioner
            för ställande av garanti kan tillgodose de krav och reformbehov
            som utredningen har identifierat. Utredningen har efter detta
            övervägande stannat för att den nuvarande ordningen även fortsättningsvis
            bör vara huvudalternativet i ett resegarantisystem. Detta har
            också utskottsmajoriteten i detta betänkande ställt sig bakom.
          </note>
          <note>
            I det särskilda yttrandet anförs också att det nuvarande systemet
            är orättvist betungande för de mindre researrangörsföretagen.
            Huvudorsaken anges vara bankernas och försäkringsbolagens provisioner
            för ställande av säkerheten.
          </note>
          <note>
            Bankerna och försäkringsbolagen agerar på en marknad. De gör
            givetvis sina riskbedömningar och sätter priset utifrån detta.
            Som socialdemokrat kan jag instämma i den kritik som ibland riktas
            mot försäkringsbolagens och bankernas agerande mot mindre och
            svagare kunder. På så sätt kan det kännas bra att få förenas med
            en i detta sammanhang samlad borgerlighet i kritiken mot den fria
            marknadens funktionssätt.
          </note>
          <note>
            Just av den anledningen att kostnaden inte ska bli betungande
            för de minsta företagen förelås att minimibeloppet i garantin
            tas bort. Det betyder att Kammarkollegiet kan sätta garantin till
            ett lägre belopp.
          </note>
          <note>
            Det bör också i detta sammanhang påpekas att det genom samarbete
            mellan aktörer inom branschen finns möjlighet att ställa gemensamma
            garantier, vilket kraftigt sänker kostnaden för den enskilde företagaren.
            Detta har gjorts av Sveriges hotell- och restaurangförbund, Sveriges
            campingvärdars riksförbund och Föreningen Turism i Sverige.
          </note>
          <note>
            Utskottet utgår dessutom från att regeringen i ett kommande uppföljnings-
            och utvärderingsarbete rörande de nu aktuella lagändringarna beaktar
            frågan om nuvarande resegarantisystem skulle missgynna de mindre
            researrangörsföretagen. Därför anser utskottsmajoriteten, och
            för övrigt utskottet i dess helhet, att någon ytterligare utredning
            i frågan inte behöver göras för närvarande.
          </note>
          <note>
            Avslutningsvis vill jag därför, fru talman, yrka bifall till
            förslaget i betänkandet.
          </note>
          <note type="speaker">
            Anf. 2 BERIT ADOLFSSON (m):
          </note>
          <note>
            Fru talman! Lars Lilja har beskrivit innehållet i propositionen,
            och därför fördjupar jag mig inte i det.
          </note>
          <note>
            Det går inte att ha något emot det som man vill uppnå här, och
            därför tyckte vi inte när vi gick igenom ärendet att vi skulle
            motionera. Dessutom hade remissinstanserna godtagit utredningens
            förslag eller lämnat det utan erinran.
          </note>
          <note>
            Emellertid blev vi uppvaktade i utskottet, som
          </note>
          <note>
            Lars Lilja beskrev, av Föreningen Sverigeturism,
          </note>
          <note>
            Ekoturismföreningen, Bilresearrangörsföreningen och
          </note>
          <note>
            Bussresearrangörsföreningen. Man hade många synpunkter, och hade
            vi fått dem innan motionstiden gick ut hade vi naturligtvis lagt
            fram en motion. Den första fråga vi ställde till dem var: Varför
            har ni inte sagt något i remissvaret? Då svarade de att det bara
            var de stora boalgen som hade fått yttra sig. Därför kom inte
            deras synpunkter med. De redovisade en katalog av svårigheter
            som skulle drabba det mycket stora antal små företag som finns
            i turistbranschen i Sverige.
          </note>
          <note>
            Jag tänker ta upp två punkter som jag tycker är väsentliga. Dels
            gäller det att förslaget kommer att fördyra för konsumenterna
            utan att ytterligare konsumentskydd uppnås, dels att förslaget
            avviker från viktiga grundprinciper som tillämpas i våra grannländer.
            Jag tycker att det är angeläget att vi har samma regler i grannländerna
            eftersom man konkurrerar om utländska gäster från Sydeuropa och
            andra länder som kanske väljer något av våra grannländer i stället.
          </note>
          <note>
            Den viktiga ståndpunkten med tanke på konsumentpolitiken här
            är att det är svårare att få många glesbygdsbor som försöker livnära
            sig på turismen att klara av detta. De kommer aldrig att kunna
            lägga upp de enorma belopp som kommer att krävas i garantier.
          </note>
          <note>
            Då blir det färre saker att göra, färre alternativ, färre turistmål
            för turisterna. Konsumenterna kommer dessutom att få betala sina
            resor väldigt långt i förväg. Jag kan tänka mig den barnfamilj
            som ska betala sommarsemestern strax efter jul. Det blir till
            att leka i sandlådan i stället.
          </note>
          <note>
            Vi fick också av våra gäster i utskottet en redovisning av att
            det system som omfattar garantierna och den godtyckliga praxis
            som Kammarkollegiet har är en svårighet för turistbranschen.
          </note>
          <note>
            Därför har vi fogat ett särskilt yttrande till detta betänkande
            där vi tar upp de synpunkter som vi fick ta emot vid uppvaktningen.
            Vi förutsätter att regeringen snarast tar initiativ till ett utredningsarbete
            som undersöker de negativa effekterna av föreliggande förslag.
            Antingen kommer det att finns väldigt många motioner i detta ärende
            i höst eller också kommer den nya borgerliga regeringen att lägga
            fram ett helt nytt förslag.
          </note>
          <note type="speaker">
            Anf. 3 VIVIANN GERDIN (c):
          </note>
          <note>
            Fru talman! Övriga ledamöter! Centerpartiet står också bakom
            det särskilda yttrandet här. Som tidigare klargjorts har vi ju
            ingen reservation. Det beror på att vi inte heller har skrivit
            någon motion, detta på grund av vad som redan har framkommit,
            att ingen kritik hade framförts från de små företagen i remissyttrandena.
          </note>
          <note>
            Jag vill ändå säga lite grann om det här, för jag tycker att
            det känns otillfredsställande med den modell som regeringen nu
            har föreslagit. Det finns alternativ som har framkommit och som
            också är väl kända av regeringen. Det handlar om att säkra konsumentskyddet
            genom att inrätta en fond och försäkring. Att konsumentskyddet
            ska vara tungt vägande är väldigt viktigt för oss i Centerpartiet,
            men sedan har det också stor betydelse hur man löser det här.
            Med tanke på att det är väldigt många småföretag inom turistbranschen
            och resebranschen tycker vi att det är viktigt att man tar hänsyn
            till detta och också försöker utforma ett reseskydd som inte försvårar
            för branschen att överleva.
          </note>
          <note>
            Det har framkommit uppgifter om att det är en ganska låg summa
            som har utnyttjats för att säkra reseskyddet, ca 7,7 miljoner
            per år, men att de avsättningar som har gjorts under de senaste
            tio åren handlar om enorma summor, över 2 000 miljoner kronor.
          </note>
          <note>
            Med tanke på att det framdeles skulle vara så att man släpper
            på det här minimiskyddet och överlåter till
          </note>
          <note>
            Kammarkollegiet att fastställa beloppet för de små företagen
            har man en osäkerhetsfaktor. Men genom att välja en fond- och
            försäkringsmodell som tar hänsyn till företagets omsättning och
            det ekonomiska åtagandet gentemot konsumenterna vet man i förväg
            vad det är för belopp det handlar om.
          </note>
          <note>
            Små företag kan därmed undvika att låsa kapital.
          </note>
          <note>
            Därmed minskar deras räntekostnader. Det gäller också garantibelopp
            för provision och vad det medför för krav på säkerheten när småföretagen
            ska låna det här kapitalet. Jag tycker att det är synd att inte
            den modellen har tagits på allvar. Det finns utredningar som visar
            på att det här vid flera tillfällen har påpekats.
          </note>
          <note>
            Nu finns det i alla fall ett enigt lagutskott bakom det här.
            Att vi ändå har det här särskilda yttrandet är också knutet till
            att utskottet har skrivit att man förutsätter att regeringen ska
            beakta den kritik som har framförts. Därmed är det också vår förhoppning
            att regeringen ska återkomma. Vi talar ju alla så väl om småföretagen.
            Här är ett konkret fall där man verkligen kan gå in och säkra
            konsumentskyddet men också skapa bra förutsättningar för småföretagare.
          </note>
          <note type="speaker">
            Anf. 4 LARS LILJA (s) replik:
          </note>
          <note>
            Fru talman! Jag känner mig tvungen att kommentera lite grann
            av det som Viviann Gerdin har sagt när det gäller ställandet av
            de här garantierna. Jag har varit i kontakt med Kammarkollegiet,
            och det är faktiskt så att de garantier som företagen ska ställa
            motsvarar de åtaganden som företaget har gentemot konsumenten.
            Om man har betalat in, normalt, en viss summa i förskott till
            företaget för den tjänst som man ska köpa ska den garanti som
            företaget ska ställa motsvara det här åtagandet. Det tycker jag
            faktiskt i någon mån är ett rättvist system. Varje företag ställer
            en garanti som motsvarar det åtagande man har gentemot konsumenten.
            Det tycker jag är rättvist, för då ställer man upp på lika villkor.
          </note>
          <note>
            Fondlösningar har diskuterats, men där finns också problem. Det
            är inte alls säkert att en fondlösning blir rättvisare, för då
            måste man hitta nivåer på hur mycket man ska betala in i fonden.
            Man måste ta ställning till vad som händer om fonden töms på pengar,
            om fonden blir för stor osv., och man måste fråga sig hur man
            ska lägga beloppen i förhållande till de åtaganden som respektive
            företag har gentemot sina kunder.
          </note>
          <note>
            Det är inte alls säkert att ett fondsystem är rättvisare eller
            att ett fondsystem gör att marknaden fungerar bättre. Jag vet
            också att Kammarkollegiet tar hänsyn till företagens storlek och
            omfattning när man ska fastställa garantibeloppet.
          </note>
          <note type="speaker">
            Anf. 5 VIVIANN GERDIN (c) replik:
          </note>
          <note>
            Fru talman! Till Lars Lilja skulle jag vilja säga att det är
            klart att konsumenterna ska skyddas. Det är vi helt överens om.
            Men företagens åtaganden gentemot konsumenterna är inte lika med
            utfallet. Om konsumenterna kan tryggas och om någonting inträffar
            få ut sina eventuella kostnader från en fond är de ju säkra till
            100 %. Sedan kan man, och det finns med i utredningsförslaget,
            successivt bygga upp fonden. Det finns ett minimibelopp i fonden
            som täcker, och om det behövs mer är alla med och betalar utifrån
            respektive företags volym och verksamhet.
          </note>
          <note>
            Det finns i dag ingenting som säger att samtliga småföretag skulle
            få problem på det här området.
          </note>
          <note>
            Hittills har det visat sig att det är ytterst få, men för att
            man verkligen ska kunna vara säker och konsumenterna ska kunna
            erhålla ett hundraprocentigt skydd kan fondsystemet som jag ser
            det vara en mycket bra lösning.
          </note>
          <note type="speaker">
            Anf. 6 LARS LILJA (s) replik:
          </note>
          <note>
            Fru talman! Jag delar givetvis uppfattningen att det är viktigt
            att konsumenterna har ett bra skydd, men jag hävdar också att
            systemet ska vara någotsånär rättvist för de företag som ingår
            i fondsystemet.
          </note>
          <note>
            Jag tror att man kommer att få problem med att skapa ett fondsystem
            som gör att man faktiskt betalar in i förhållande till de åtaganden
            man har gentemot konsumenten. Det är det jag tycker är den springande
            punkten.
          </note>
          <note>
            Det här systemet innebär att varje företag betalar i förhållande
            till sitt åtagande gentemot konsumenten.
          </note>
          <note>
            Det innebär att stora företag betalar mer och att mindre företag
            betalar lite. Det tycker jag är rättvist, och det är inte konkurrenssnedvridande
            utifrån mitt sätt att se saken.
          </note>
          <note>
            Har vi ett fondsystem där man betalar olika mycket och fonden
            kanske är full och man inte betalar in innebär det faktiskt att
            det kan bli lättare för oseriösa företag att etablera sig i branschen.
            Dessutom innebär det ju att ett företag har betalat in relativt
            lite pengar, men om det går i konkurs måste man ta fondens medel
            i anspråk. Det är i så fall de andra företag som har betalat in
            pengar till fonden som i någon mening får betala för konkursen.
            Jag vet inte om heller det systemet är rättvist.
          </note>
          <note>
            Som sagt var, vi har sagt att vi ska titta över det här och se
            vad det får för konsekvenser för de mindre företagen i branschen.
            Jag tror inte att det finns någon lätt lösning ens på det här
            problemet.
          </note>
          <note type="speaker">
            Anf. 7 VIVIANN GERDIN (c) replik:
          </note>
          <note>
            Fru talman! Jag skulle vilja svara så här till Lars
          </note>
          <note>
            Lilja. Eventuella farhågor kan man lösa lagstiftningsvägen oavsett
            vilket alternativ det gäller. Det naturligtvis viktigt att man
            har lika villkor och att det är rättvist för konsumenten, men
            det är också väldigt viktigt att man har likartade villkor för
            de små och de stora företagen. Det som har varit tidigare har
            verkligen inte gynnat de små företagen.
          </note>
          <note>
            Vad gäller fonduppbyggnad osv. handlar rättvisa och lika villkor
            som jag ser det också om att de små betalar in till fonden i relation
            till sin verksamhet. Det innebär att de större företagen, som
            också har ett större risktagande, ska vara med och ta ett större
            ansvar. Det ser inte jag som någon lösning alls.
          </note>
          <note>
            Det viktiga är konsumentskyddet och att vi faktiskt kan lösa
            det på ett enklare sätt än det som dagens system bygger på. Att
            Kammarkollegiet då skulle göra individuella beräkningar på vad
            varje företag skulle avsätta i resegaranti är som jag ser det
            lite osäkert, även om man hänvisar att man kan överklaga
          </note>
          <note>
            Kammarkollegiets beslut.
          </note>
          <note>
            Varför inte ändå se lite närmare på det här? De farhågor som
            eventuellt dyker upp kommer man att kunna klara lagstiftningsvägen.
          </note>
          <note type="speaker">
            Anf. 8 ANA MARIA NARTI (fp):
          </note>
          <note>
            Fru talman! Lite ideologi finns det trots allt i vår diskussion
            i dag. Jag tycker att vi alldeles för ofta när vi talar om konsumenten
            glömmer att det bästa för konsumenten inte är en öppen motsättning
            mot producenten och distributören utan ett bra samspel mellan
            alla aktörer. Det finns ingen principiell fara inbyggd i den relationen.
            En sund marknad bygger på ett sunt samspel mellan alla dessa inblandade
            parter.
          </note>
          <note>
            Det är därför vi har skrivit vårt särskilda yttrande.
          </note>
          <note>
            Vi vill att också småföretagens intressen ska kunna försvaras
            i sammanhanget, så att relationen mellan småföretagen och konsumenten
            fungerar. Att skydda konsumenten betyder inte att skapa svårigheter
            för producenten och distributören utan just att värna om den sunda
            relationen mellan konsument, producent och distributör.
          </note>
          <note>
            Vi tycker att det är viktigt att uppföljningen av det beslut
            som i dag fattas kommer rätt så snart, för småföretagens synpunkter
            sådana de presenterades för oss under uppvaktningen var ganska
            bestämda. Småföretagarna verkade inte alls nöjda med dagens lösning.
          </note>
          <note>
            Jag tror inte att någon politisk organisation i dag har någonting
            emot en sund utveckling av småföretag.
          </note>
          <note>
            Från vardagen vet vi alla att banker och försäkringsbolag i dag
            mycket ofta misshandlar småföretag.
          </note>
          <note>
            Det finns väldigt många småföretag som inte får köpa försäkringar
            osv. Det system vi har i dag kan vara kontraproduktivt i förhållande
            till turismens utveckling i Sverige.
          </note>
          <note>
            Jag berättade i utskottet om de små turistanläggningarna i Frankrike,
            hur fantastiskt de fungerar, hur bra man blir behandlad när man
            kommer dit och hur mycket information som finns om allt detta.
            Jag tror att Sverige har enormt mycket att vinna på en utveckling
            av ett starkt nätverk av researrangörer och småföretag på turismens
            område över hela landet.
          </note>
          <note>
            Därför hoppas jag att vårt särskilda yttrande kommer att få en
            effekt under den fortsatta uppföljningen av detta beslut.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 18 §.)
          </note>
          <note>
            9 § Ändringar i förmånsrättsordningen, m.m.
          </note>
          <note>
            Föredrogs lagutskottets betänkande 2001/02:LU26
          </note>
          <note>
            Ändringar i förmånsrättsordningen, m.m.
          </note>
          <note type="speaker">
            Anf. 9 TANJA LINDERBORG (v):
          </note>
          <note>
            Fru talman! Jag vill bara i all enkelhet yrka bifall till förslaget
            i lagutskottets betänkande. Detta tycker jag är ett skolexempel
            på när politiken fungerar som bäst i riksdagen. Det har varit
            helt prestigelöst och en stor lyhördhet för andra partiers svårigheter
            att bara rakt av tillstyrka en motion. Och genom generositet från
            motionärernas sida har man skalat bort en del skarpa yrkanden.
            Det har också varit en generositet från den andra sidan i strävan
            att försöka göra det bästa möjliga av en svår fråga.
          </note>
          <note>
            Fru talman! Min högsta önskan under den tid som jag har haft
            förmånen att få vara ordförande i lagutskottet har varit att få
            dela glädjen över detta beslut med i första hand Stig Rindborg,
            som under en följd av år så energiskt har drivit denna fråga.
          </note>
          <note>
            När du nu lämnar riksdagen efter många år i det politiska livet
            förtjänar den här lagen som regeringen ska återkomma med förslag
            om i höst att kallas lex
          </note>
          <note>
            Rindborg. Jag kommer alltid att bära med mig känslan av den vänskap
            som i varje fall jag känner har utvecklats mellan dig och mig.
            Ett innerligt tacka till
          </note>
          <note>
            Stig.
          </note>
          <note>
            Jag måste också tacka vice ordföranden Rolf
          </note>
          <note>
            Åbjörnsson som också har ägnat ett sådant stort engagemang åt
            förmånsrättsordningen. Du har aldrig varit rädd för att sticka
            ut hakan i debattartiklar och i andra sammanhang. Du är en verklig
            fajter på det här området. Därför vet jag att när du nu i huvudsak
            ska ägna dig åt civil verksamhet kommer jag hemifrån mitt nya
            ställe att få läsa om dig åtskilliga gånger.
          </note>
          <note>
            Lycka till och många tack Rolf.
          </note>
          <note>
            Jag vill också tacka Agne Hansson. När du var ordförande i lagutskottet
            såg jag alltid upp till dig. Du har varit en alldeles utomordentligt
            god föreblid för mig.
          </note>
          <note>
            Till sist, men absolut inte minst, tack till dig Rune
          </note>
          <note>
            Berglund som jag har känt i åtta år. Du har alltid jobbat resultatinriktat
            i stället för att söka konfrontation, och det har jag satt ett
            väldigt stort värde på.
          </note>
          <note>
            Tack.
          </note>
          <note type="speaker">
            Anf. 10 RUNE BERGLUND (s):
          </note>
          <note>
            Fru talman! LU26 handlar bl.a. om ändringar i förmånsrättsordningen
            vid konkurser. Utskottet föreslår att riksdagen ska göra ett tillkännagivande
            till regeringen med förslag om lagstiftning så att det blir en
            annan fördelningsprincip när tillgångarna i en konkurs ska fördelas.
          </note>
          <note>
            Tillkännagivandet innehåller också några andra frågor som tas
            upp i betänkandet och som regeringen bör bereda och återkomma
            till riksdagen med en proposition så småningom.
          </note>
          <note>
            Frågan om en ny förmånsrättsordning vid konkurser har diskuterats
            i utskottet vid flera tillfällen under de senaste åren. Utgångspunkten
            har varit att man borde skapa bättre förutsättningar för rekonstruktioner
            av företag med ekonomiska problem i stället för att mer eller
            mindre regelmässigt använda konkurser som åtgärd när företag kommer
            på obestånd. Det kan vara så att det i dag inte finns tillräckliga
            incitament för att pröva om det finns fortsatt livskraft i företag
            på obestånd med den nuvarande förmånsrättsordningen där staten
            och bankerna i princip tar det mesta av de tillgångar som finns
            i bolag som sätts i konkurs.
          </note>
          <note>
            Den som blir utan utdelning i konkurser med dagens lagstiftning
            är den lille företagaren som levererat varor eller tjänster, den
            som ligger sist i förmånsrättsordningen och som i värsta fall
            själv riskerar ekonomiska problem på grund av utebliven ersättning
            när andra har tagit sitt.
          </note>
          <note>
            En parlamentarisk utredning, kallad Förmånsrättskommittén, har
            kommit med förslag till hur förmånsrätten ska kunna utformas så
            att fler får utdelning vid konkurser. Syftet med utredningen var
            också att frågan om rekonstruktioner av företag på obestånd skulle
            prövas i större utsträckning än nu samt att delvis förändra och
            förbättra lönegarantin. Utskottets uppfattning är att Förmånsrättskommitténs
            förslag bör kunna utgöra en god grund för ett lagstiftningsförslag
            även om det delvis kan behöva omarbetas enligt vad som angetts
            i betänkandet. Men som princip duger utredningen bra.
          </note>
          <note>
            Vi har förstått att det är de som i dag har den starkaste ställningen
            i förmånsrätten som också vill ha den kvar. Det är bankerna som
            inte vill göra avkall på möjligheten att få tillbaka hela sitt
            utlånade kapital vid en konkurs. Utredningen föreslår att de ska
            få
          </note>
          <note>
            50 % tillbaka. Vi själva, dvs. staten, är också tveksam till
            att avstå från skatteförmånsrätten. Bankerna säger att det kan
            bli svårare för småföretagare att låna pengar om bankerna redan
            på förhand vet att de bara kan få tillbaka hälften vid en konkurs.
            Farhågan om att det kan bli en restriktivare bedömning vid utlåning
            finns också i ett särskilt yttrande i utredningen.
          </note>
          <note>
            Staten säger att man inte kan välja sina kunder, dvs. skattebetalare,
            och att man därför vill ha starkast möjliga ställning. Utskottets
            utgångspunkt har varit att försöka hitta bästa möjliga insolvenshantering
            i svenskt näringsliv som kan bidra till en sund företagsutveckling
            i Sverige.
          </note>
          <note>
            Det är den uppgiften vi nu ger till regeringen genom vårt tillkännagivande,
            att man ska göra en balansering när det gäller förmånsrätten på
            ett sådant sätt att fler tar aktiv del när företag får problem
            i stället för att passivt invänta utdelning i konkurser. Målet
            ska alltså vara fler rekonstruktioner och färre konkurser.
          </note>
          <note>
            Eftersom detta är mitt sista framträdande i denna talarstol åtminstone
            under denna period vill jag tacka för den tid som har gått och
            särskilt tacka Stig Rindborg och Rolf Åbjörnsson som jag vet frivilligt
            lämnar riksdagen. Jag vill även till ordföranden framföra ett
            tack för de fina orden.
          </note>
          <note>
            Fru talman! Jag yrkar delvis bifall, bifall och avslag på motioner
            enligt de fyra punkter som finns angivna i betänkandet på s. 3
            under rubriken Utskottets förslag till riksdagsbeslut.
          </note>
          <note type="speaker">
            Anf. 11 STIG RINDBORG (m):
          </note>
          <note>
            Fru talman! Denna debatt handlar om förmånsrättsordningen. Innan
            jag börjar att debattera den vill jag direkt framföra ett stort
            tack till lagutskottets ledamöter för det arbete som har gjorts
            i detta ärende och i många andra ärenden under de år som jag har
            varit med. Jag har sagt till dig Tanja Linderborg att jag inte
            begriper din politiska uppfattning men att jag begriper att du
            är väldigt duktig, trevlig och skicklig.
          </note>
          <note>
            Och det vill jag verkligen stryka under. Du har nämligen skött
            detta på ett enastående sätt. Du förstår inte min politiska uppfattning,
            men vi har känt respons rent faktiskt för det sätt som arbetet
            har skötts på.
          </note>
          <note>
            Samma tack vill jag rikta till Rune Berglund som ju var med i
            Förmånsrättskommittén och Per Rosengren. Där jobbade vi tillsammans,
            och redan ganska tidigt var vi överens om att om vi kan åstadkomma
            det som i huvudsak framgår av det förslag som är aktuellt och
            som har gått till Lagrådet skulle det gagna Sverige.
          </note>
          <note>
            Rolf Åbjörnsson och jag har jobbat ihop många gånger utanför
            riksdagen. Men när vi nu har haft detta gemensamt har vi verkligen
            lagt ned möda och ansträngning.
          </note>
          <note>
            Jag skulle kortfattat vilja rekapitulera det senaste årtiondets
            historia beträffande förmånsrätt i konkurser.
          </note>
          <note>
            År 1990 började finanskrisen, som kom att vara under större delen
            av 1990-talet. I september 1990
          </note>
          <note>
            inställde finansbolaget Nyckeln, med en omslutning på tiotalet
            miljarder, sina betalningar varvid jag var rättens ombudsman och
            skulle handlägga betalningsinställelsen med sikte på en rekonstruktion
            genom ackord. Rekonstruktionen lyckades trots, vill jag säga,
            gällande lagar.
          </note>
          <note>
            I fråga om de bestämmelser som då gällde, och som i viss mån
            fortfarande gäller, är det väldigt mycket bekymmer med att åstadkomma
            ackord. Det uppkommer kontroversiella frågor, och det uppkom också
            kontroversiella frågor i Nyckeln.
          </note>
          <note>
            I det läget talade jag med en av de äldre framstående experterna,
            en professor som medverkat vid tillkomsten av de flesta lagar
            som kommit till under, skulle jag vilja säga, de senaste 50 åren.
            När jag ställde en konkret fråga till honom fick jag det raka
            svaret: Advokaten måste förstå att det här är frågeställningar
            som över huvud taget inte var aktuella då lagen stiftades.
          </note>
          <note>
            Det gäller alltså att hålla lagarna ajour så att säga.
          </note>
          <note>
            Nu har vi, med tio års fördröjning, kommit fram till vad jag
            tycker att det är väsentligt att vi får ha, nämligen en lagstiftning
            på förmånsrättssidan som pekar i den här riktningen.
          </note>
          <note>
            Ambitionen i den svåra kris som var har ju varit att få så många
            rekonstruktioner som möjligt. Tyvärr blev det praktiskt taget
            enbart konkurser. Det förslag som faktiskt fanns redan 1992 skulle
            just remitteras till Lagrådet men blev stoppat. Därefter har frågan
            dragits i långbänk.
          </note>
          <note>
            Förmånsrättskommittén lade för några år sedan fram ett enigt
            förslag. Om vi får en förmånsrättsordning som har så få förmånsrätter
            som möjligt kommer det, det är jag helt övertygad om, att vara
            till gagn såväl för företag på obestånd som för dess borgenärer
            och, inte minst, samhället. Det säger sig självt att om borgenärerna
            har samma möjlighet till utdelning finns det bättre förutsättningar
            för en samsyn.
          </note>
          <note>
            Sedan lagutskottet fick beskedet att den aviserade propositionen,
            den här gången med förslag till ny lagstiftning beträffande förmånsrätt,
            inte skulle komma kom vi - som Tanja Linderborg och Rune Berglund
            sagt - överens om att jobba i lagutskottet. Nu har vi alltså fått
            det förslag som ligger på riksdagens bord.
          </note>
          <note>
            Vidare är utskottet enigt om att frågan om ränta på medel som
            staten förskotterat på lönegarantin ska utredas i anledning av
            ett rättsfall från Högsta domstolen från 1998 där helt plötsligt
            tillämpningen av en lag som hade gällt sedan 1979 förändrades.
            I 28 år hade man arbetat efter en modell. Det gäller då ränta
            på statens pengar som enligt det rättsfallet ska utgå innan de
            anställda har fått full utdelning på sina lönefordringar.
          </note>
          <note>
            Nåväl, vägen att nå hit har varit lång, men det förslag som nu
            finns i Lagrådets utlåtande här och som nu ligger på riksdagens
            bord är det en glädje att få behandla.
          </note>
          <note>
            Jag har inte nött den här talarstolen så ofta men jag sätter
            ett värde på att få vara med och säga vad jag har önskat. Jag
            har aldrig känt annat än att handläggningen här ger utrymme för
            alla som vill säga något att verkligen få göra det.
          </note>
          <note>
            Jag vill tacka för de här åren. Jag har sagt att nu ska jag ägna
            mig åt fysiska aktiviteter och idrott eftersom det är något som
            jag har eftersatt. Sedan får jag väl se när det gått en period
            om åldersgränserna helt är utsuddade och man säger: Är ni vettiga
            kan ni ha chans att komma igen. Jag vet inte hur det blir då.
          </note>
          <note>
            I alla fall tycker jag att det har varit väldigt roligt under
            de här åren. Tack!
          </note>
          <note type="speaker">
            Anf. 12 ROLF ÅBJÖRNSSON (kd):
          </note>
          <note>
            Fru talman! Det blir lite av skolavslutning över detta. Det är
            väldigt trevligt att få avsluta sin period i riksdagen med ett
            sådant här ärende som vi i utskottet är så rörande överens om.
            Jag tackar också för vänliga ord här.
          </note>
          <note>
            Det här med förmånsrättsordning, konkurs, obestånd och företagsrekonstruktion
            låter väldigt tekniskt, men i botten är det helt enkelt på det
            viset att vi vill ha en lagstiftning som främjar möjligheterna
            att hantera företag i kris. Har vi en sådan lagstiftning räddar
            vi värden, och vi räddar arbetstillfällen och räddar möjligheter
            så att människor inte far illa. Det är alltså en viktig och tung
            uppgift som ligger bakom detta.
          </note>
          <note>
            Lite sorgesamt är det att det har tagit så lång tid att komma
            i mål. Men nu måste alla i omvärlden notera att det just finns
            en politisk vilja att genomföra en reform i enlighet med de principer
            som finns uttryckta i Förmånsrättskommitténs betänkande.
          </note>
          <note>
            På olika sätt har man motarbetat möjligheterna att genomföra
            detta. Jag menar att det i demokratins namn måste vara slut på
            det fr.o.m. nu. Det går ju inte att tänka sig en bredare parlamentarisk
            förankring för en reform än vad som ges uttryck för i detta betänkande.
          </note>
          <note>
            Naturligtvis yrkar jag bifall till utskottets förslag i betänkandet.
          </note>
          <note>
            Vidare vill också jag rikta ett tack till de ledamöter här som
            ståndaktigt har arbetat för denna reform.
          </note>
          <note>
            Jag tänker särskilt på Rune Berglund och Per Rosengren som inte
            alldeles självklart hamnar i den här situationen. Det är uppfriskande
            att det även i detta parlament finns storväxta furor som inte
            viker sig i första taget. Tack, fru talman!
          </note>
          <note type="speaker">
            Anf. 13 AGNE HANSSON (c):
          </note>
          <note>
            Fru talman! Det är ovanligt med en så lång talarlista till ett
            betänkande som utskottet är fullständigt enigt om, men det har
            kanske redan framgått av de anföranden som hållits här vad syftet
            med debatten är. Jag vill gärna instämma i det.
          </note>
          <note>
            Talarlistan symboliserar frågans längd och seghet.
          </note>
          <note>
            Den här ändringen i förmånsrättsordningen har ju diskuterats
            länge och i flera regeringskonstellationer.
          </note>
          <note>
            Inte minst förgrundsfigurerna Rindborg och Åbjörnsson har ståndaktigt
            funnits med - med samma ståndpunkt i olika konstellationer, oavsett
            regeringsskiften.
          </note>
          <note>
            Fru talman! Jag begärde begärt ordet också för att falla in i
            hyllningskören här och i tillfredsställelsen med att vi nu enigt
            i lagutskottet har kommit fram till denna ståndpunkt. Det bevisar
            att demokratin fungerar i landets högsta beslutande organ och,
            inte minst, i beredningsinstanserna. Detta är tillfredsställande.
          </note>
          <note>
            Naturligtvis tackar jag för de vänliga orden från fru utskottsordföranden.
            Jag kan gärna återgälda dem genom att konstatera att nuvarande
            utskottsordföranden har haft större framgång med att nå slutmålet
            än jag hade under min tid som ordförande. Kanske beror det på
            att hon har haft förmåga att tala till majoriteten på ett sådant
            sätt att vi nu har nått hit.
          </note>
          <note>
            Under min tid i utskottet - tidigare som ordförande men även
            nu - har jag inte funnit annat än att det har varit lätt att ha
            en dialog med majoriteten. Jag vill också instämma i att det är
            berömvärt att man så prestigelöst har kunnat diskutera sig fram
            till denna ståndpunkt. Jag vet av erfarenhet att integriteten
            bland utskottets ledamöter är stor i detta sammanhang. Det har
            ni från majoritetens sida visat också nu.
          </note>
          <note>
            Det är bara att hoppas att regeringen orkar tillgodose utskottets
            hemställan och begäran om förslag på dessa punkter. Det kommer
            att stärka löntagarnas situation, och det ökar betydligt möjligheterna
            att rekonstruera företag efter konkurser.
          </note>
          <note>
            Jag vill slutligen tacka Åbjörnsson och Rindborg för det samarbete
            vi har haft under dessa år. Lycka till med den fysiska aktiviteten,
            Stig, och välkommen åter.
          </note>
          <note type="speaker">
            Anf. 14 ANA MARIA NARTI (fp):
          </note>
          <note>
            Fru talman! Det enda som saknas är att vi börjar sjunga "Den
            blomstertid nu kommer". Men det är roligt, och vi är glada över
            det som har hänt. Också jag vill tacka Stig Rindborg, Rolf Åbjörnsson,
            Tanja
          </note>
          <note>
            Linderborg, Rune Berglund och även Per Rosengren, som sällan
            är med oss men som verkar ha jobbat mycket för detta.
          </note>
          <note>
            Vi förbättrar i dag förutsättningarna för tillväxt i landet.
            Det är väldigt viktigt att näringslivets växtkraft fungerar obehindrat.
            Vi har gjort en god sak.
          </note>
          <note>
            Som någon som inte visste någonting om konkurser och företagsrekonstruktion
            innan hon, dvs. jag, kom in i utskottet måste jag säga att jag
            har lärt mig en sak till. Jag har lärt mig att begripa t.o.m.
            komplicerade lagar tack vare det mycket seriösa och fina arbete
            vi gör i utskottet. Jag vill tacka alla, och jag är glad att jag
            som en mycket ödmjuk ledamot i sammanhanget har kunnat vara med
            när detta beslutades.
          </note>
          <note type="speaker">
            Anf. 15 PER ROSENGREN (v):
          </note>
          <note>
            Fru talman! Även jag är naturligtvis väldigt glad att vi har
            kommit så här långt. Dock ska vi vara medvetna om att vi ännu
            inte har något förslag att ta ställning till här i riksdagen.
            Vi kanske ska vänta med de riktiga glädjeyttringarna tills vi
            faktiskt kan klubba ett beslut. Men det är väldigt roligt att
            det finns en total enighet här i kammaren om detta. I och med
            att det finns en sådan borde regeringen naturligtvis uppmärksamma
            detta och återkomma så fort som möjligt.
          </note>
          <note>
            Jag vill återkomma till att utredningen - Förmånsrättskommittén
            - var enig sånär som på några särskilda yttranden. Det var en
            styrka redan det, tycker jag.
          </note>
          <note>
            Utredningens förslag andas det man pratar så mycket om, nämligen
            förenkling. Kommittén föreslog många förenklingar och framför
            allt förbättringar - möjlighet för företag att rekonstrueras utanför
            konkursinstitutet, dvs. genom ett ackordsförfarande.
          </note>
          <note>
            Jag tror också att regeringen från början var helt inställd på
            att verkställa kommitténs förslag. Så sent som i höstas tror jag
            att man var beredd att lägga fram ett förslag i riksdagen.
          </note>
          <note>
            Sedan, i slutändan, kom två intressenter in, som redan tidigare
            hade gjort vissa invändningar. Det var bankerna och Riksskatteverket
            - de två stora parter som skulle behöva maka lite på sig för att
            vi skulle kunna få en bättre förmånsrättsordning.
          </note>
          <note>
            Det intressanta var att alla i kommittén - även
          </note>
          <note>
            Bankföreningens, småföretagarnas och RSV:s representanter - var
            fullkomligt medvetna om att kommitténs förslag var en paketlösning.
            Bankerna fick rucka lite på sina principer, och Riksskatteverket
            och staten fick rucka lite på sina principer. Därför blev det
            heller inga reservationer. Därför blir man lite konfunderad när
            kritiken från bankerna dyker upp i efterhand.
          </note>
          <note>
            Från bankerna hävdas det att den nya modellen kommer att minska
            antalet lån till småföretag framför allt i glesbygd. Det intressanta
            är att många andra länder har provat denna modell. Finland har
            gått över till den. I Tyskland har man inget hypotek på detta
            sätt. Där fungerar det bra.
          </note>
          <note>
            Jag har exempel på att det redan nu är problem för vissa småföretag.
            Det kan inte bli sämre än vad det är nu när det gäller bankernas
            behandling av småföretag.
          </note>
          <note>
            Jag vill också tacka Stig Rindborg, Rolf Åbjörnsson och Rune
            Berglund för det arbete som är nedlagt i lagutskottet. Jag vill
            naturligtvis även tacka ordföranden Tanja Linderborg, som har
            skött detta på ett väldigt bra sätt. Jag hade förmånen att sitta
            i kommittén tillsammans med Stig Rindborg och Rune Berglund.
          </note>
          <note>
            Även där var det ett väldigt konstruktivt arbete.
          </note>
          <note>
            Ambitionen var som sagt att få ett enkelt system som faktiskt
            gynnade rekonstruktion utanför konkursen. Jag tyckte trots allt
            att vi lyckades väldigt bra när det gäller förslagen i kommittén.
          </note>
          <note>
            Om det var jag som blev apostroferad av Rolf
          </note>
          <note>
            Åbjörnsson kan jag säga att det är första gången jag har blivit
            betraktad som storväxt. Tack för det. Sådant kan man också behöva
            höra ibland.
          </note>
          <note>
            Anf. 16 KARL GUSTAV ABRAMSSON
          </note>
          <note>
            (s):
          </note>
          <note>
            Fru talman! Efter alla dessa positiva inlägg känner man nästan
            att man borde avanmäla sig från talarlistan, för jag har en del
            synpunkter som inte riktigt är i linje med dessa inlägg. Jag skulle
            vilja ta upp några.
          </note>
          <note>
            Jag vill erinra om att Regionalpolitiska utredningen tog upp
            frågan om den försämrade kreditgivningen för de små och medelstora
            företagen i detta land. Det var ett stort bekymmer som utredningen
            inte kom med något förslag om. Däremot fullföljde regeringen analysen
            med att gå vidare och tala om att det här behövs kompletterande
            insatser. Det behövs utredningar för att vi ska kunna komma till
            rätta med detta problem, som har blivit allt större. Det är inte
            bara i glesbygd och inte bara i Norrlands inland, som många vill
            påstå, som små och medelstora företag har problem med att skaffa
            kapital till investeringar och för driften.
          </note>
          <note>
            Näringsutskottet fullföljde detta i sin behandling under förra
            hösten, och riksdagen fattade ett relativt enigt beslut om att
            det behövs åtgärder.
          </note>
          <note>
            Jag tycker att förslaget som Förmånsrättskommittén har lagt fram
            i många stycken är positivt. Det talades också om att det skulle
            vara en paketlösning.
          </note>
          <note>
            När jag nu tittar på lagutskottets betänkande kan jag se att
            man redan har börjat såga av ett av de kraftfulla benen, nämligen
            förbudet mot återvinning av skatter och avgifter. Vi kan fundera
            på om det då blir den paketlösning som Förmånsrättskommittén tänkte
            sig.
          </note>
          <note>
            Jag har under ganska många månader haft möjlighet att träffa
            både små företag, bankföreträdare, kreditgivare och Bankföreningens
            företrädare för att diskutera denna fråga. Det låter på Per Rosengren
            som om frågan skulle ha väckts i slutfasen av behandlingen. Den
            har diskuterats hela tiden, och den utgör ett stort problem. Det
            har man alltså anmärkt på i ett väldigt tidigt skede.
          </note>
          <note>
            Jag har en del erfarenhet från bankstyrelsearbete.
          </note>
          <note>
            Jag vet att bankerna i många år har varit väldigt noggranna med
            sin kreditgivning. Det har naturligtvis inneburit svårigheter
            för de små företagen. Och när det gäller ett förslag som skulle
            innebära en efterställning av dessa företagshypotek tror jag att
            möjligheterna skulle minska ytterligare. Jag ska inte säga att
            det blir så, men jag tror det.
          </note>
          <note>
            Jag är i alla fall glad åt att man redan i Förmånsrättskommittén
            tog upp den här frågan, och jag har läst det särskilda yttrandet
            av Rune Berglund m.fl.
          </note>
          <note>
            väldigt noggrant. Där har man pekat på risken för att det här
            skulle kunna komma att bli ett väldigt stort problem, och det
            måste alltså beaktas.
          </note>
          <note>
            Fru talman! Jag utgår från att regeringen, när den får den här
            beställningen på sitt bord, läser kommitténs betänkande väldigt
            noga och också den regionalpolitiska propositionen, som man själv
            har skrivit, och riksdagens beslut när det gäller bl.a. stödet
            till småföretagen. Jag tycker att det är viktigt att regeringen
            i ett kommande lagförslag verkligen tittar på de små och medelstora
            företagens möjligheter att anskaffa nödvändiga krediter. Det är
            viktigt, eftersom vi alla är överens om att det är i de små och
            medelstora företagen som tillväxten ska ske. Det är där jobben
            ska komma fram. Det uttrycktes väldigt tydligt i det betänkande
            som näringsutskottet lämnade till riksdagen, som riksdagen ställde
            sig bakom, att vi är överens om att det behövs särskilda insatser.
            Då får inte en sådan här beställning motverka det syftet.
          </note>
          <note type="speaker">
            Anf. 17 PER ROSENGREN (v) replik:
          </note>
          <note>
            Fru talman! Jag vill bara erinra om att kommittén faktiskt diskuterade
            frågorna om krediten och kreditmöjligheter för små och medelstora
            företag. Man menar, precis tvärtemot K G Abramsson, att detta
            kanske gör att bankerna börjar värdera krediter i förhållande
            till det som de ska göra, dvs. i förhållande till resultaträkningen.
            Det handlar om förmågan att betala. Man ska inte titta statiskt
            på panträtter osv.
          </note>
          <note>
            Det här är alltså en anpassning till förändringar i banklagen.
            Man ska faktiskt titta på resultaträkningen när man bedömer lånen.
            Och jag kan väl säga att bankerna inte har lärt sig detta ännu.
          </note>
          <note>
            Jag kan ta ett exempel från min hemkommun. Två företag skulle
            tillsammans köpa en fastighet. Den betingade först ett värde på
            1,3 miljoner. Sedan var den nere i 800 000. Därefter fick de här
            två företagen köpa den för 425 000. De gick till en av de större
            bankerna och fick inte lån med motiveringen att fastigheten inte
            hade något marknadsvärde. Det var två företag med starka resultaträkningar.
            Det ena företaget var över 40 år gammalt och hade aldrig uppvisat
            några röda siffror.
          </note>
          <note>
            Därför ska man kanske ställa större krav på bankerna i samband
            med deras kreditgivning. Det skulle faktiskt stärka dem inom banksektorn
            som vill bedöma krediterna lite mer modernt och inte på det gamla
            panträttssättet.
          </note>
          <note>
            Anf. 18 KARL GUSTAV ABRAMSSON (s)
          </note>
          <note>
            replik:
          </note>
          <note>
            Fru talman! Jag kan inte svara för hur alla banker och kreditinstitut
            jobbar med kreditgivningen, men jag vill nog påstå att man de
            senaste tio åren har skärpt prövningen oerhört mycket.
          </note>
          <note>
            Jag har haft förmånen att läsa sådana PM som man har som underlag
            för att fatta beslut om krediter, och de är oerhört omfattande.
            I dem tas alla de områden upp som berör företagandet. Det handlar
            inte bara om säkerheter utan också om kompetens hos företagsledningen,
            om produkter och om marknader. Vi kan räkna upp en mängd parametrar
            som man tittar på. Så jag tror att Per Rosengren borde ta och
            skaffa sig lite mer kunskap om hur kreditgivning går till i dag.
            Och jag är alldeles övertygad om att vi, om inte staten och riksdagen
            så småningom fattar beslut om kompletterande åtgärder när det
            gäller kreditgivning till små och medelstora företag, kommer att
            få se en avmattning, och vi kommer att få uppleva väldigt stora
            problem när det gäller att driva små och medelstora företag. Jag
            är naturligtvis särskilt bekymrad över hur det kommer att se ut
            i Norrland och i Norrlands inland.
          </note>
          <note type="speaker">
            Anf. 19 PER ROSENGREN (v) replik:
          </note>
          <note>
            Fru talman! Jag ska inte diskutera vem som har störst kunskap
            eller mest erfarenhet av långivning till små och medelstora företag.
            Jag tycker att vi kan ta den diskussionen någon annan gång. Den
            ska vi inte ta här i kammaren.
          </note>
          <note>
            Vad jag försökte peka på var det faktum - och där är vi tydligen
            eniga - att just de förslag som läggs fram i Förmånsrättskommittén
            gynnar en modernare syn på kreditgivning. Det är precis det som
            K G
          </note>
          <note>
            Abramsson säger. Men risken med det nuvarande systemet är att
            man hänger kvar vid den gamla modellen. I ett flertal fall, då
            jag själv har varit med som konsult, har det här varit ett problem.
            Man har inte tittat på resultaträkningen på det sätt som man ska
            göra nu för tiden. Det handlar alltså om fall som ligger ganska
            nära i tiden. Det här sista var så sent som i höstas.
          </note>
          <note>
            Anf. 20 KARL GUSTAV ABRAMSSON (s)
          </note>
          <note>
            replik:
          </note>
          <note>
            Fru talman! Vi kommer förmodligen inte längre i diskussionen
            om hur man jobbar med kreditgivning och om bakgrunden för de kreditbeslut
            som fattas.
          </note>
          <note>
            Men jag vill avslutningsvis peka på att detta måste ha varit
            ett litet aber för kommittén, eftersom man har utvecklat det här
            i ett särskilt yttrande, och jag är glad för att det finns med.
            Det kommer ju att vara underlag för den bedömning som regeringen
            ska göra i och med att man ska komma tillbaka till riksdagen med
            ett lagförslag utifrån den beställning som lagutskottet har gjort
            här.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 18 §.)
          </note>
          <note>
            10 § Partnerskap och adoption, m.m.
          </note>
          <note>
            Föredrogs lagutskottets betänkande 2001/02:LU27
          </note>
          <note>
            Partnerskap och adoption, m.m. (prop. 2001/02:123).
          </note>
          <note type="speaker">
            Anf. 21 TANJA LINDERBORG (v):
          </note>
          <note>
            Fru talman! När jag kom in i riksdagen för åtta år sedan fick
            jag en förfrågan om jag ville vara med på en motion som skulle
            gå ut på att man skulle tillåta homosexuella par att adoptera.
            Utan att fundera vidare över det sade jag reflexmässigt nej. Jag
            hade nämligen aldrig haft anledning att fundera över den problematiken.
          </note>
          <note>
            I min mycket tidiga barndom var det faktiskt kriminellt att vara
            homosexuell, och ända fram till 1979
          </note>
          <note>
            betecknades homosexualitet som en sjukdom, så jag hade aldrig
            haft någon anledning att fundera över detta. Men senare kom jag
            att berätta om den fråga som jag hade fått för mina döttrar. Då
            sade de: Nämen mamma, ingen vuxen har väl rätt att adoptera.
          </note>
          <note>
            Däremot har barn rätt att komma till sjysta föräldrar, och det
            kan väl lika gärna vara homosexuella par.
          </note>
          <note>
            Detta gjorde att jag året därpå skrev en motion under allmänna
            motionstiden. Först året därefter, efter ännu en motion, bifölls
            den delvis. Men det är inte bara jag som har skrivit motioner
            om det här, utan det är många i den här kammaren. Den som jag
            särskilt tänker på en dag som denna är Barbro Westerholm som har
            varit en sådan drivande kraft i riksdagen när det gäller de här
            frågorna.
          </note>
          <note>
            Det är med stor tillfredsställelse som jag konstaterar att det
            finns en bred politisk enighet i det här ärendet. Inte mindre
            än fem av riksdagens sju partier har ställt sig bakom regeringens
            förslag om att låta homosexuella par prövas som adoptivföräldrar,
            att de gemensamt ska kunna utses till särskilt förordnade vårdnadshavare
            och att det ska finnas möjlighet till styvbarnsadoption. Det sistnämnda
            står faktiskt sex av riksdagens sju partier bakom.
          </note>
          <note>
            Genom den forskning som finns vet vi att barn i homosexuella
            familjer inte utvecklas sämre eller annorlunda och inte heller
            är mer utsatta för mobbning än barn i heterosexuella familjer.
            Resultaten är samstämmiga. All tillgänglig internationell forskning
            visar alltså att barn i homosexuella familjer mår bra.
          </note>
          <note>
            Det slogs senast fast av fyra ledande experter på området i DN
            Debatt för drygt en vecka sedan.
          </note>
          <note>
            Men det som kanske har väckt de starkaste reaktionerna är internationella
            adoptioner. Det hävdas i debatten och i en del motioner att den
            som är internationellt adopterad bär med sig ett annorlundaskap
            som i sig självt är krävande att hantera, och att då växa upp
            i en familj med föräldrar av samma kön skulle innebära ytterligare
            ett annorlundaskap. Men det kan resas flera invändningar mot det
            här resonemanget. Det går inte att dela upp mänskligheten i två
            kollektiva kategorier - dels en mindre kategori, där människorna
            främst karakteriseras av att de är homosexuella, dels en större
            kategori, där människorna främst karakteriseras av att de är heterosexuella.
            Och det går inte att säga att de i den sistnämnda kategorin i
            grunden är lika. Vissa heterosexuella kvinnor och män bär på betydligt
            fler annorlundaskap än vissa homosexuella och tvärtom, naturligtvis.
            Olikheterna går inte att addera på ett matematiskt sätt.
          </note>
          <note>
            Hur de utlandsadopterade barnen mår har skildrats i ett par TV-program,
            och av dem kan man lätt få intrycket att alla adoptivbarn mår
            dåligt. Så är naturligtvis inte fallet. I själva verket har de
            flesta ungdomar som har varit föremål för den här undersökningen
            klarat sig mycket bra.
          </note>
          <note>
            Flera utlandsfödda barn som kommer till Sverige har minst en
            separation bakom sig. Vissa har varit på barnhem, där de fått
            ett minimum av stimulans och kärlek. Man kan förstå att sådana
            omständigheter sätter sina spår.
          </note>
          <note>
            Fru talman! Ett annat argument är att om Sverige tillåter att
            homosexuella par får prövas som adoptivföräldrar kommer givarländerna
            att stoppa all adoption till Sverige. Det vet vi faktiskt ingenting
            om.
          </note>
          <note>
            Enligt min och Vänsterpartiets mening ska inte andra länders
            fördomar styra den svenska lagstiftningen.
          </note>
          <note>
            Dessutom har jag svårt att förstå att den heterosexuella normen
            ska överordnas homosexuellas rättigheter att inte bli diskriminerade,
            dvs. att bli bedömda på precis samma sätt som heterosexuella par.
          </note>
          <note>
            Jag vill upplysa i och för sig redan upplysta personer om att
            det i flera delstater i USA redan är tillåtet för homosexuella
            par att adoptera. Kanada är också ett exempel. Storbritannien
            förbereder just nu en ändring av sin lagstiftning.
          </note>
          <note>
            I debatten hävdas också vikten av att barn så långt som möjligt
            bör ha rätt till identifikation med föräldrar av båda könen. Med
            detta resonemang borde egentligen inte ensamstående ha rätt att
            bli prövade som adoptivföräldrar. Men dagens familjebildning ser
            ju inte ut som den gjorde för bara 20 år sedan. Det finns så många
            olika typer av familjebildningar, varav homosexuella är en. Jag
            menar att främst de barn som redan finns i homosexuella familjer
            måste få samhällets erkännande och en juridisk bekräftelse på
            att de finns. Det är vår uppgift som politiker att värna om dessa
            barn.
          </note>
          <note>
            Regeringen är lite motsägelsefull, tycker jag, när de å ena sidan
            lägger fram ett förslag om att samkönade par ska kunna prövas
            som adoptivföräldrar och å andra sidan säger att det är viktigt
            att barnen har tillgång till manliga och kvinnliga förebilder
            utanför adoptionskretsen.
          </note>
          <note>
            Detta har Vänsterpartiet reagerat mot i en motion.
          </note>
          <note>
            Jag konstaterar att samtliga ledamöter i utskottet har förståelse
            för vår kritik. Därför skriver utskottet att uttalandena i propositionen
            inte får övertolkas. Ett barn har rätt till goda förebilder oavsett
            vilket kön förebilden har. Det ideala är naturligtvis att barnet
            har ett nätverk som består av både äldre och yngre människor,
            såväl svenskfödda som utlandsfödda. Att då skriva kvinnliga och
            manliga är väldigt svårtolkat och kan lätt ge ett schabloniserat
            intryck av att kvinnan står vid spisen och mannen tar med sig
            ungarna på fotbollsmatch.
          </note>
          <note>
            Fru talman! Vänsterpartiet välkomnar alltså regeringens förslag
            i den del som gäller styvbarnsadoption, att homosexuella gemensamt
            ska kunna utses till särskilt förordnade vårdnadshavare, och få
            prövas för internationella adoptioner.
          </note>
          <note>
            Vi är också glada över att regeringen har för avsikt att återkomma
            till riksdagen när det gäller assisterad befruktning på sjukhus,
            men vi tycker att det borde ha funnits med redan nu i förslaget,
            precis som kommittén också föreslog. Vi är lite otåliga på denna
            punkt. Därför, fru talman, vill jag yrka bifall till reservation
            nr 7.
          </note>
          <note>
            Med den lagstiftning som vi har i dag finns det ingen som helst
            möjlighet för samkönade par att få adoptera ett barn. Det är alldeles
            oavsett om paret besitter en unik kompetens. De har inte ens rätt
            att bli prövade. Det har däremot sexualförbrytare och andra våldsverkare.
          </note>
          <note>
            Det som ska bedömas när en fråga om adoption uppkommer är inte
            om barnet kommer att växa upp i den bästa av världar. Frågan som
            ska besvaras är om adoptanterna kan tillgodose barnets behov i
            tillräcklig utsträckning för att adoptionen kan sägas vara förenlig
            med barnets bästa. Kan de inte det ska en adoption inte komma
            till stånd. Så är det för heterosexuella adoptanter i dag. Så
            kommer det att vara för homosexuella adoptanter också. Ett samhälle
            som sätter barnen i främsta rummet kan inte redan på förhand utesluta
            vissa föräldrar enbart på grund av deras sexuella läggning.
          </note>
          <note>
            Fru talman! Jag vill avslutningsvis säga att regeringens proposition
            är ett resultat av ett samarbete mellan Socialdemokraterna, Vänsterpartiet
            och Miljöpartiet. Jag känner det angeläget att tacka de socialdemokratiska
            ledamöterna i utskottet. Tyvärr saknar vi Miljöpartiet där. Främst
            vill jag tacka vice ordförande Marianne Carlström för det i mitt
            tycke utomordentligt goda och konstruktiva samarbete som vi har
            haft kring detta ärende.
          </note>
          <note>
            Jag känner också ett behov av att tacka lagutskottets kanslichef
            Lars Haglind och vår föredragande
          </note>
          <note>
            Helén Törnqvist som på ett mycket skickligt sätt har fått ihop
            detta betänkande. Tack så hemskt mycket!
          </note>
          <note type="speaker">
            Anf. 22 CHRISTEL ANDERBERG (m):
          </note>
          <note>
            Fru talman! Ingen vuxen har rätt till barn. Däremot har barn
            rätt till goda uppväxtvillkor.
          </note>
          <note>
            Adoption är ett löfte som staten ger till ett barn, inte bara
            om ett bättre liv utan om bästa tänkbara förutsättningar för det
            berörda barnet. Det unika vid adoption är att staten officiellt
            välsignar ett föräldraskap och slår fast att en viss familjesituation
            är den bästa för ett barn. Det finns inte och ska inte finnas
            regler om vem som får sätta barn till världen, men när man aktivt
            förflyttar ett barn från sin kultur och sitt land för att ge det
            till en utvald familj är det ett ansvarstagande från statens sida
            som kräver stor ödmjukhet och försiktighet.
          </note>
          <note>
            Frågan om registrerade partner ska ges rätten att prövas som
            adoptivföräldrar måste avgöras med utgångspunkt i vad som utgör
            barnets bästa och med fokusering på adoptivbarnens speciella förutsättningar.
            Det är inte en fråga om homosexuellas rättigheter.
          </note>
          <note>
            Det är en fråga om barns behov.
          </note>
          <note>
            Av FN:s barnkonvention följer att barnets bästa ska vara styrande
            för alla överväganden som rör adoption. Inga andra intressen får
            sättas före eller ens anses lika viktiga som hänsynen till barnets
            bästa.
          </note>
          <note>
            Barnkonventionen slår också fast att om det råder minsta tvekan
            om vad som är barnets bästa ska försiktighetsprincipen gälla.
          </note>
          <note>
            Den trista sanningen är att majoriteten av Sveriges riksdag i
            dag kommer att fatta ett beslut som får långtgående konsekvenser
            för tusentals värnlösa barn utan att egentligen ha en aning om
            vad som är adoptivbarnens bästa och dessvärre utan att ha gjort
            ett seriöst försök att skaffa sig den kunskapen. Till grund för
            regeringens proposition ligger betänkandet från
          </note>
          <note>
            Kommittén om barn i homosexuella familjer som nöjt sig med att
            leverera ett beställningsverk.
          </note>
          <note>
            Den forskning som visar att adoptivbarn skulle möta större svårigheter
            i homosexuella familjer än i heterosexuella har kommittén valt
            att tona ned eller helt bortse ifrån. Betänkandet var inte enhälligt.
            Experterna i kommittén hade allvarliga invändningar mot kommitténs
            förslag om homosexuellas rätt att prövas för internationella adoptioner.
          </note>
          <note>
            Nästan alla ur ett barnperspektiv tunga remissinstanser som t.ex.
            Socialstyrelsen, Barnombudsmannen, Statens nämnd för internationella
            adoptionsfrågor, NIA, Svenska Läkaresällskapet, Sveriges Psykologförbund,
            Forum för adopterade, Adoptionscentrum, Riksförbundet för Barnens
            Rätt i Samhället,
          </note>
          <note>
            BRIS, och Rädda Barnen har avstyrkt kommitténs förslag. Kritiken
            går bl.a. ut på att förslaget helt utgår från ett vuxenperspektiv
            och inte från principen om barnets bästa.
          </note>
          <note>
            Regeringen har inte visat något intresse för de forskningsresultat
            och kliniska erfarenheter som finns. Den har också viftat bort
            den massiva kritiken från utredningens experter, många tunga remissinstanser
            och Lagrådet. För regeringen har bara en sak gällt: ett kongressbeslut
            fattat med minsta möjliga majoritet om att homosexuella ska få
            adoptera.
          </note>
          <note>
            Sällan har vi skådat ett så tydligt exempel på att
          </note>
          <note>
            Socialdemokraterna prioriterar det politiskt korrekta framför
            barns bästa.
          </note>
          <note>
            Varje adoption börjar med en tragedi för barnet, nämligen separationen
            från de biologiska föräldrarna.
          </note>
          <note>
            Det är ett trauma som påverkar ett barn genom hela livet. Adopterade
            barns identitetsbyggande är därför mer komplicerat än andra barns.
            De allra flesta adoptivbarn klarar sig bra, men de som inte gör
            det får ofta mycket allvarliga problem.
          </note>
          <note>
            Kunskapen om adoptioner och adoptivbarns utveckling är ännu ofullständig.
            Detta gäller särskilt adopterade barn i homosexuella familjer.
            Det saknas studier om viktiga delområden såsom familjebildning
            och utveckling av den sexuella identiteten.
          </note>
          <note>
            Den 6 mars i år redovisade docenten i barnpsykiatri Frank Lindblad
            en studie som han genomfört tillsammans med två andra forskare.
            Enligt den studien är risken för självmordsförsök eller fullbordade
            självmord tre till fyra gånger högre för internationellt adopterade
            än för andra jämförbara grupper i Sverige.
          </note>
          <note>
            Ungefär samma överrisk gäller för psykisk sjukdom, allvarlig
            kriminalitet och drogmissbruk. Studien kullkastar uttalanden i
            propositionen om att det inte finns någon överrisk för adopterade
            barn. Uppenbarligen finns det högre risk för adoptivbarn än för
            andra att drabbas av allvarliga psykologiska och psykosociala
            problem. Vi är skyldiga barnen att ta dessa rön på allvar när
            vi fattar beslut som rör deras framtid.
          </note>
          <note>
            Behandlingsinstitutionen Folåsa har specialiserat sig på att
            behandla utlandsadopterade problembarn.
          </note>
          <note>
            Erfarenheterna där, som vi i Lagkommittén har tagit del av under
            ett studiebesök, ger vid handen att de här barnens problembild
            kännetecknas av sorg efter separationen från de biologiska föräldrarna,
            anknytningssvårigheter, språksvårigheter och annorlundaskap.
          </note>
          <note>
            Ovanpå de uppräknade riskfaktorerna skulle, enligt personalen
            på Folåsa, homosexuella föräldrar ytterligare förstärka annorlundaskapet.
            Då adoptivbarnen redan nu har så stora problem borde det därför
            vara uteslutet att addera ytterligare riskfaktorer - man använder
            faktiskt ett så starkt ord som uteslutet.
          </note>
          <note>
            Ingen som har tagit del av de här forskningsresultaten och kliniska
            erfarenheterna kan med gott samvete hävda att man i dag röstar
            för regeringens förslag med barnens bästa för ögonen.
          </note>
          <note>
            På något ställe i propositionen medger regeringen att det faktiskt
            har visat sig att adopterade barn är mer sårbara än andra barn
            och att dessa därför enligt remissinstanser inte borde utsättas
            för de ytterligare påfrestningar som det kan innebära att adopteras
            av homosexuella partner. Detta viftar regeringen sedan bort med
            att allt talar för att homosexuella föräldrar kan kompensera detta
            genom att tillgodose barnets särskilda behov av trygghet, kärlek
            och god omvårdnad.
          </note>
          <note>
            Vi moderater ifrågasätter i och för sig inte detta.
          </note>
          <note>
            Det är bara det att de problembarn som har studerats, t.ex. i
            Frank Lindblads studie, har föräldrar som utvalts efter en noggrann
            prövning och som har höga ambitioner att ta hand om sitt adopterade
            barn på allra bästa sätt. De är enligt olika experter resursstarka
            personer, långt över genomsnittet för biologiska föräldrar. Ändå
            räcker inte detta. Ändå uppstår det ofta mycket allvarliga problem.
          </note>
          <note>
            Vi moderater anser att det är utomordentligt viktigt för ett
            barn att få växa upp med både en mamma och en pappa eftersom adoptionen
            syftar till att ge barnet en ersättning för dess biologiska föräldrar.
          </note>
          <note>
            Regeringen instämmer visserligen i detta men säger att i den
            mån barnet inte växer upp med adoptivföräldrar av båda könen får
            man se till att det har tillgång till en manlig respektive kvinnlig
            förebild genom någon person utanför adoptionsrelationen. Detta
            resonemang kan vi inte acceptera. Adoptivbarnets särskilda behov
            måste naturligtvis kunna tillgodoses i dess omedelbara närhet,
            dvs. inom familjen.
          </note>
          <note>
            Regeringens förslag kommer också att leda till haltande rättsförhållanden
            internationellt sett eftersom
          </note>
          <note>
            Sverige kommer att stå isolerat i denna adoptionsmöjlighet. Det
            går inte att bortse från attityder och kulturella skillnader i
            andra länder. Allt tyder på att givarländerna som en följd av
            den svenska lagändringen helt kommer att avstå från att sända
            barn för adoption till Sverige. Det innebär att argumentet för
            dem som är för att låta registrerade partner utlandsadoptera att
            man härigenom ökar antalet presumtiva adoptivföräldrar faller.
            Resultatet blir i stället att de cirka tusen barn som nu årligen
            adopteras till Sverige blir kvar i slummen i Bogotá eller Bombay.
          </note>
          <note>
            Mot bakgrund av dessa ställningstaganden är vi inte nu beredda
            att stödja regeringens förslag att ge registrerade partner rätt
            att prövas som adoptivföräldrar.
          </note>
          <note>
            Ett stort antal experter och remissinstanser, däribland Barnombudsmannen
            och BRIS, har påtalat att hela adoptionslagstiftningen behöver
            ses över och att några genomgripande förändringar inte bör vidtas
            förrän en sådan översyn har kommit till stånd. Vi moderater delar
            den uppfattningen.
          </note>
          <note>
            Fru talman! Jag yrkar bifall till reservationerna 2
          </note>
          <note>
            och 10.
          </note>
          <note>
            Vid avslag på reservation 2 yrkar jag att riksdagen under punkterna
            3 och 11 fattar följande beslut:
          </note>
          <note>
            Under punkt 3: att riksdagen godkänner vad som anförs i motionerna
            2001/02:L19 och 2001/02:L24
          </note>
          <note>
            om avslag på propositionen såvitt avser internationella adoptioner.
          </note>
          <note>
            Under punkt 11: att riksdagen dels godkänner att regeringen säger
            upp den europeiska konventionen om adoption av barn, dels antar
            regeringens förslag till a) lag om ändring i lagen (1994:1117)
            om registrerat partnerskap med den ändringen att 3 kap. 2 §
          </note>
          <note>
            erhåller i bilaga A som Mitt förslag betecknade lydelse, b) lag
            om ändring i lagen (1947:529) om allmänna barnbidrag med den ändringen
            att 4 § första stycket och 4 § andra stycket erhåller i bilagan
            som Mitt förslag betecknade lydelse, c) lag om ändring i namnlagen
            med den ändringen att 2 § tredje stycket erhåller i bilagan som
            Mitt förslag betecknade lydelse, d) lag om ändring i lagen om
            underhållsstöd, e)
          </note>
          <note>
            lag om ändring i lagen om inkomstgrundad ålderspension med den
            ändringen att 3 kap. 13 § andra stycket erhåller i bilagan som
            Mitt förslag betecknade lydelse, dels antar det av utskottet i
            bilaga 3 framlagda förslaget (lagförslag 2) till lag om ändring
            i lagen om homosexuella sambor. Därmed bifaller riksdagen delvis
            motion So495 yrkande 4 samt avslår motionerna L226 yrkandena 1-3,
            L325 yrkandena 5 och 6,
          </note>
          <note>
            L327, L344, L357, L359 i denna del, L368, L371
          </note>
          <note>
            yrkandena 20 och 22-24 och So495 yrkande 5.
          </note>
          <note>
            I bilaga A vad gäller lagen om registrerat partnerskap är mitt
            förslag till lydelse av 3 kap. 2 § som följer:
          </note>
          <note>
            En registrerad partner får med den andra partnerns samtycke adoptera
            dennes biologiska barn om barnet har hemvist här i landet. I övrigt
            får registrerade partner varken gemensamt eller var för sig anta
            adoptivbarn enligt 4 kap. föräldrabalken. När det gäller lagen
            om allmänna barnbidrag instämmer vi i regeringens förslag med
            undantag av sista meningen som bör lyda: "Är barnets föräldrar
            eller för barnet särskilt förordnade vårdnadshavare av samma kön,
            skall vad som sagts om barnets moder i stället gälla den biologiske
            föräldern eller, om de gör anmälan om det, adoptivföräldern."
          </note>
          <note>
            I 4 a § andra stycket instämmer vi med regeringen utom såvitt
            avser sista meningen som bör lyda: "Är personerna av samma kön,
            betalas flerbarnstillägget till den biologiske föräldern eller,
            om de gör anmälan om det, till adoptivföräldern."
          </note>
          <note>
            Vad gäller förslaget till lag om ändring i namnlagen bör sista
            meningen erhålla följande lydelse:
          </note>
          <note>
            "Görs inte någon anmälan i fall som nu har sagts, förvärvar adoptivbarnet
            genom adoptionen adoptivmoderns efternamn eller, om adoptivföräldrarna
            är av samma kön, det efternamn som den biologiske föräldern bär."
          </note>
          <note>
            Slutligen vad gäller förslaget till lag om ändring i lagen om
            inkomstgrundad ålderspension bör sista meningen i förhållande
            till regeringens text lyda:
          </note>
          <note>
            "Har ingen av föräldrarna något pensionsunderlag för det året
            eller har de lika högt underlag, skall det pensionsgrundande beloppet
            tillgodoräknas modern eller, om föräldrarna är av samma kön, den
            biologiske föräldern."
          </note>
          <note type="speaker">
            Anf. 23 TANJA LINDERBORG (v) replik:
          </note>
          <note>
            Fru talman! Låt mig först säga att jag helt delar
          </note>
          <note>
            Christel Anderbergs uppfattning att det är barnens behov och
            inte de homosexuellas rättigheter som ska sättas i främsta rummet.
          </note>
          <note>
            Det jag ändå hade hoppats på var att den här debatten för barnens
            skull skulle ske på ett vuxet sätt.
          </note>
          <note>
            Jag blev mycket besviken över att Christel Anderberg raljerar
            och säger att detta skulle vara en typ av beställningsverk och
            att det skulle få långtgående konsekvenser för tusentals värnlösa
            barn.
          </note>
          <note>
            Jag skulle vilja få ett förtydligande. Jag uppfattade inte riktigt
            vad det får för konsekvenser för tusentals värnlösa barn. Det
            vi pratar om här är möjligheten att bli prövade. Jag skulle vara
            glad om Christel Anderberg ville ta sig lite tid att utveckla
            vad hon menade.
          </note>
          <note type="speaker">
            Anf. 24 CHRISTEL ANDERBERG (m) replik:
          </note>
          <note>
            Fru talman! Vi är helt överens om att den här debatten gäller
            barnens bästa, barnens behov och ingenting annat. Ändå får man
            konstatera att Tanja Linderborg faktiskt inledde sitt anförande
            med att säga att det var de homosexuellas rättigheter som fick
            henne att börja motionera i denna fråga.
          </note>
          <note>
            Beställningsverk, ja, vi har fått klart för oss att den här kommittén
            dels hastades fram, den fick inte tid och möjlighet att utreda
            vissa viktiga frågor i botten utan det är fortfarande en massa
            lösa trådar i luften. Dels har man bortsett från mycket av den
            forskning som faktiskt finns, eller tonat ned den, eller också
            beslutat sig för att man inte vill avvakta sådan forskning som
            är på gång. Det kan man ju göra om alla inblandade parter ändå
            vet var kommittén bör landa.
          </note>
          <note>
            Det här är inte bara en kritik från oss moderater.
          </note>
          <note>
            Den kommer också från de experter som satt med i utredningen.
            Den kommer från många remissinstanser, och den har ofta framförts
            i den allmänna debatten. Det är inte någonting nytt här i dag.
          </note>
          <note>
            Det är klart att det beslut som vi fattar i dag får vittgående
            konsekvenser för många barn. Den mest omedelbara konsekvensen
            är väl att många barn som i dag kan adopteras av heterosexuella
            föräldrar i Sverige inte kommer att kunna göra det under överskådlig
            framtid.
          </note>
          <note type="speaker">
            Anf. 25 TANJA LINDERBORG (v) replik:
          </note>
          <note>
            Fru talman! Jag hade uppskattat om Christel Anderberg hade lyssnat
            på det jag sade inledningsvis.
          </note>
          <note>
            Det var att det inte var de homosexuellas rättigheter som fick
            mig att engagera mig och motionera i den här frågan utan, precis
            som mina barn sade, att barn har rätt att komma till sjysta föräldrar
            och det oavsett dessa föräldrars sexuella läggning. Det var det
            jag sade och ingenting annat.
          </note>
          <note>
            Nu har Christel Anderberg redogjort för ett antal nya yrkanden
            som Christel Anderberg inte har tagit upp i utskottet, där vi
            haft möjlighet att behandla dem. Då kan man kanske fundera på
            att det också kan vara ett beställningsverk. Vad vet jag.
          </note>
          <note>
            Sedan pratar Christel Anderberg om de tusentals värnlösa barnen
            och slår på något sätt med stor säkerhet fast att givarländerna
            inte kommer att vara intresserade av att låta heterosexuella par
            i Sverige få adoptera. Vad har Christel Anderberg för belägg för
            det egentligen? Det vet vi faktiskt ingenting om. Men
          </note>
          <note>
            Christel Anderberg kanske har belägg för det.
          </note>
          <note type="speaker">
            Anf. 26 CHRISTEL ANDERBERG (m) replik:
          </note>
          <note>
            Fru talman! Jag tycker precis som Tanja Linderborgs döttrar och
            alla andra som deltar i den här debatten att barn har rätt till
            sjysta föräldrar. Det är bara det att forskningen och de erfarenheter
            vi har av de problem och svårigheter som många adopterade barn
            har visar att det inte räcker med sjysta föräldrar.
          </note>
          <note>
            Många gånger har barnen problem med sig från tiden före adoptionen.
          </note>
          <note>
            Barnexperter, remissinstanser, alla som kan anses vara sakkunskap
            på det här området säger att utöver de riskfaktorer som utlandsadopterade
            barn har, utöver det annorlundaskap som många upplever, kommer
            förhållandet att man inte har två föräldrar av olika kön som de
            flesta kompisar har utan två mammor eller två pappor. Det kommer
            att utgöra ytterligare en riskfaktor som barnen har att bära med
            sig. Det kommer att förstärka annorlundaskapet.
          </note>
          <note>
            I enlighet med försiktighetsprincipen som vi ju hyllar i många
            andra sammanhang måste vi ta dessa varningsklockor på allvar.
            Barnen har också rätt till att vi lagstiftare utgår från försiktighetsprincipen.
          </note>
          <note>
            Vad gäller givarländernas benägenhet att skicka barn till Sverige
            för adoption har det gjorts undersökningar av kommittén bland
            alla våra vanligaste givarländer. Det har visat sig att inget
            av dem är berett att i dag skicka barn till Sverige. Det här är
            också någonting som Lagrådet framhåller i sin kritik av förslaget.
          </note>
          <note type="speaker">
            Anf. 27 ALF SVENSSON (kd):
          </note>
          <note>
            Fru talman! Låt mig börja med att yrka bifall till reservationerna
            1 och 5.
          </note>
          <note>
            I sin regeringsförklaring efter valet 1998 sade statsministern:
            "Barnkonventionen skall efterlevas och alla relevanta politiska
            beslut skall analyseras utifrån hur de påverkar barnens situation."
          </note>
          <note>
            Det är ord som förpliktar. FN:s barnkonvention har naturligtvis
            barnens bästa som grundpelare.
          </note>
          <note>
            Justitieminister Thomas Bodström lovar i inledningen till Justitiedepartementets
            verksamhetsplan för år 2002 att "i all lagstiftning värna barnperspektivet".
          </note>
          <note>
            Bodström hävdar att regeringen levt upp till föresatsen. Det
            är inte endast en grov överdrift, det är inte sant.
          </note>
          <note>
            Proposition 123, som går under namnet Partnerskap och adoption,
            är enligt Kristdemokraternas uppfattning ett flagrant exempel
            på hur regeringen ogenerad sviker sina egna löften till barnen.
            I stället för att värna barnperspektivet bortser man helt från
            det.
          </note>
          <note>
            Det förlag som den socialdemokratiska partikongressen i fjol
            fattade beslut om, med minsta möjliga majoritet, går ut på att
            två personer av samma kön och som ingått partnerskap ska få rätt
            att gemensamt prövas som adoptivföräldrar. I dag får endast gifta
            personer prövas gemensamt. Alla andra vuxna får i dag prövas som
            adoptivföräldrar individuellt. Men, fru talman, det är faktiskt
            inte homosexuella personers lämplighet eller olämplighet som föräldrar
            som den här debatten egentligen bör handla om.
          </note>
          <note>
            Adoption är inte till för att ge vuxna människor barn utan för
            att ge barn föräldrar. Ingen har rätt till barn, vare sig heterosexuella
            eller homosexuella par.
          </note>
          <note>
            Däremot har alla barn rätt till föräldrar. Varje barn har ju
            en biologisk mamma och en biologisk pappa.
          </note>
          <note>
            Olika omständigheter kan leda till att en eller båda föräldrarna
            försvinner ur barnets liv. Då är det samhällets skyldighet att
            så långt det står i dess makt medverka till att ge barnet en ersättning
            för dess biologiska föräldrar.
          </note>
          <note>
            Enligt Kristdemokraternas uppfattning ska en adoption, som är
            det enda tillfälle då staten reglerar hur en familj ska se ut,
            innebära att det ursprungliga familjeförhållandet i så hög utsträckning
            som möjligt efterliknas. Det är vår uppgift att fatta det beslut
            som är bäst ur barnets synvinkel. Riksdagen ska självfallet agera
            för barnens bästa.
          </note>
          <note>
            När jag hävdar denna ståndpunkt kallas jag för homofob av somliga
            - också i denna kammare. Jag kan utstå det tillsammans med många
            av mina partikamrater. Men om jag är homofob är också Socialstyrelsens
            ledning homofob, Rädda Barnen, Barnombudsmannen, Forum för adopterade,
            Adoptionscentrum, juridiska fakulteterna vid Uppsala och Lunds
            universitet. Christel Anderberg räknade upp flera betydelsefulla
            remissinstanser. De, liksom alla andra remissinstanser som har
            kunskap om barns förhållanden, har motsatt sig att registrerade
            partner ges möjlighet att prövas som adoptivföräldrar. Mot denna
            helt överväldigande sakkunskap står de remissinstanser som har
            tillstyrkt förslaget och som i flertalet fall har som huvuduppgift
            att värna vuxna homosexuellas intressen.
          </note>
          <note>
            Fru talman! Regeringen och de partier och ledamöter som stöder
            regeringens förslag sviker barnen och föresatsen att i all lagstiftning
            värna barnperspektivet. Varför över huvud taget remissbehandla
            ett förslag om man ändå inte tänker lyssna på den expertis man
            anlitar? Detta är faktiskt ett mycket oroande tecken i vår demokrati.
            Hur kunde den parlamentariska utredningen om homosexuellas pars
            rätt att prövas för adoption så totalt köra över sina egna experter?
          </note>
          <note>
            Inte vare sig dessa eller remissinstanserna betyder tydligen
            något i en fråga som berör barn.
          </note>
          <note>
            Regeringen har i propositionen lagt in, som har nämnts här, ett
            nytt krav, nämligen att man ska försäkra sig om att det finns
            en person av motsatt kön i barnets närhet. Regeringen medger således
            att ett barn behöver ha förebilder av båda könen. Det är naturligtvis
            ett belägg för att regeringen erkänner att två föräldrar av samma
            kön inte är tillräckligt för barnets utveckling. Men en förebild
            utanför familjen är givetvis inte detsamma som en förälder. Könsidentifikation
            handlar inte enbart om att ha en förebild, det handlar om att
            ha en relation till denna förebild. Ingen kan garantera att en
            förebild finns till hands, men föräldraskap kan man inte avsäga
            sig. Naturligtvis går det inte att ersätta en pappa eller en mamma
            med en förebild.
          </note>
          <note>
            Fru talman! Adoption är en avgörande händelse i barndomen och
            följer den adopterade genom livet.
          </note>
          <note>
            Därför är adoptivbarnens utveckling och skapande av identitet
            svårare än för andra barn. Deras frågor inför livet är självfallet
            fler och annorlunda än för icke adopterade. Jag vädjar till Sveriges
            riksdag att se till att adoptivbarn ska slippa uppleva något som
            alla andra barn garanterat inte behöver uppleva, dvs. att få enbart
            två pappor eller enbart två mammor.
          </note>
          <note>
            Vi ledamöter av Sveriges riksdag har i dag att försöka att sätta
            oss in i ett adopterat barns situation.
          </note>
          <note>
            Fru talman! När det gäller vårdnad, t.ex. efter skilsmässa, är
            det i gällande rätt ett primärt och mycket strängt krav att barn
            ska ha umgänge med både mamman och pappan - detta vare sig föräldrarna
            lever tillsammans eller ej. Denna princip stryks under t.o.m.
            i situationer där den ene föräldern har misshandlat den andra
            eller begått andra brott. Hur får regeringen detta att hänga ihop?
            Enligt den speciallag som nu ska stiftas är en förälder av det
            motsatta könet nästintill obehövlig, medan det i det andra fallet
            är nästintill en tvingande nödvändighet. Det är uppenbart att
            regeringen tillmötesgår en stark opinion bland vuxna. Det är en
            opinion som inte är beredd att sätta barnets bästa i främsta rummet.
            När regeringen faller till föga för den opinionen sviker man,
            enligt min bestämda uppfattning, barnen.
          </note>
          <note>
            Det handlar om att bryta ned fördomar, har det sagts. Det kan
            aldrig vara rimligt att använda barn som murbräckor för att bryta
            ned fördomar.
          </note>
          <note>
            FN:s barnkonvention föreskriver att om osäkerhet råder om lagstadganden
            eller andra åtgärder är till skada för barnet eller inte ska försiktighetsprincipen
            råda. Lagförslaget strider mot 1993 års Haagkonvention. Skulle
            förslagen i propositionen godtas av riksdagen måste dessutom den
            europeiska konventionen om adoptioner från år 1967 frånträdas
            av Sverige. Det är något som regeringen själv kallar olämpligt
            men ändå tvingas föreslå. Nästan 100 % av barn som adopteras i
            Sverige kommer från andra länder. Inget av de länder varifrån
            barn nu adopteras accepterar tydligen partner av samma kön som
            adoptivföräldrar. I
          </note>
          <note>
            dag kan riksdagens beslut, som det är sagt här, om det sker i
            överensstämmelse med regeringens förslag, mycket väl komma att
            innebära att även de adoptioner som sker enligt nu gällande regler
            stoppas.
          </note>
          <note>
            Fru talman! Låt mig avslutningsvis upprepa: Adoption är en avgörande
            händelse i barndomen som följer den adopterade livet igenom. För
            mig är det helt ofattbart om riksdagens majoritet vågar och vill
            ta på sig ansvaret att gå emot vad experter förordar och vad personer
            med lång erfarenhet tillsammans med barn som har problem med sin
            identitet också förordar. Att orda om att värna barnperspektivet
            och samtidigt rösta ja till regeringens förslag kan av oss kristdemokrater
            inte uppfattas som något annat än ett uppenbart falskspel.
          </note>
          <note>
            I detta anförande instämde tredje vice talman Rose-Marie Frebran,
            Erling Wälivaara, Gunilla Tjernberg, Jan Erik Ågren, Ragnwi Marcelind,
            Ulf Björklund, Dan Kihlström, Ulla-Britt Hagström, Holger
          </note>
          <note>
            Gustafsson, Kjell Eldensjö, Ingemar Vänerlöv, Fanny
          </note>
          <note>
            Rizell, Rosita Runegrund, Annelie Enochson, Per
          </note>
          <note>
            Landgren, Lars Gustafsson, Ester Lindstedt-Staaf,
          </note>
          <note>
            Tuve Skånberg, Margareta Viklund, Kenneth Lantz,
          </note>
          <note>
            Chatrine Pålsson, Harald Bergström, Maria Larsson,
          </note>
          <note>
            Göran Hägglund, Sven Brus, Yvonne Andersson,
          </note>
          <note>
            Björn von der Esch, Jan Orrenius, Inger Strömbom,
          </note>
          <note>
            Ingvar Svensson, Mikael Oscarsson, Inger Davidson,
          </note>
          <note>
            Stefan Attefall, Rolf Åbjörnsson och Désirée Pethrus
          </note>
          <note>
            Engström (alla kd).
          </note>
          <note type="speaker">
            Anf. 28 TANJA LINDERBORG (v) replik:
          </note>
          <note>
            Fru talman! Jag vill också till Alf Svensson säga att jag är
            helt överens med honom om att det är barnens bästa som måste sättas
            i främsta rummet. Som mor och mormor tycker jag att det är så
            självklart att man inte ens ska behöva säga det i den här kammaren.
          </note>
          <note>
            Alf Svensson nämnde också värdet av att ha biologiska föräldrar.
            Jag tror också att det är en grundförutsättning för väldigt många
            barn. Men tyvärr finns det alltför många barn i Sverige som inte
            har den ena föräldern närvarande, som helt enkelt bara är väck,
            och det är tragiskt.
          </note>
          <note>
            Jag tycker att ni pratar med kluven tunga, Alf
          </note>
          <note>
            Svensson. Om det är så att ni sätter barnens bästa i främsta
            rummet - och det tror jag är er utgångspunkt, men vi har skilda
            uppfattningar och har kommit till olika resultat - kan inte jag
            förstå varför ni vill förvägra de barn som redan lever i homosexuella
            familjer samma rättsliga status som barn i heterosexuella familjer.
            Varför vill ni göra skillnad på de barnen? Är barn i homosexuella
            familjer mindre värda?
          </note>
          <note type="speaker">
            Anf. 29 ALF SVENSSON (kd) replik:
          </note>
          <note>
            Herr talman! Barn är alltid lika mycket värda. Det är just därför
            vi har den hållning vi har. Alla barn ska få ha, som Tanja Linderborg
            uttrycker det, "sjysta"
          </note>
          <note>
            föräldrar. Och barn har rätt till en mamma och en pappa. För
            varje barn är det centralt, tror vi, att få ha det. Och det är
            "sjyst" att i lagstiftningshänseende försöka åstadkomma detta
            så långt man mäktar.
          </note>
          <note>
            Jag är lite förvånad över att Tanja Linderborg nu i det ena replikskiftet
            efter det andra stryker under att det är så självklart att vi
            ska se det ur barnens perspektiv. Jag hörde ju Tanja Linderborgs
            tal, och det var väldigt inriktat på att det nu gäller att se
            till att homosexuella vuxna får samma rättigheter som heterosexuella.
          </note>
          <note>
            Jag säger då att ingen, vare sig homosexuella eller heterosexuella
            vuxna, har rätt till barn. Men jag lever kvar i den - jag höll
            på att säga självklara - föreställningen att barn har rätt till
            föräldrar. Och barn har ju, om jag kan använda det uttrycket,
            a priori en mamma och en pappa.
          </note>
          <note>
            Vad vi nu ska bestämma här i dag är om det går lika bra med två
            mammor eller två pappor. Det är det vi ska bestämma. Vi ska vara
            barnens ställföreträdare.
          </note>
          <note>
            Vi ska fatta beslut som kommer att gälla för det enskilda barnet
            livet ut.
          </note>
          <note>
            Då är jag förvånad över att så många i sina anföranden och i
            sin argumentering talar om diskriminering mellan vuxna. Kanske
            är det så att om det ordet ska användas, ska det nyttjas mellan
            barn. Varför ska vissa barn ha det som andra inte ska ha, när
            vi ändå vet att varje barn egentligen ska ha en mamma och en pappa?
          </note>
          <note type="speaker">
            Anf. 30 TANJA LINDERBORG (v) replik:
          </note>
          <note>
            Herr talman! Jag tyckte inte att jag fick svar på min fråga -
            eller kanske delvis. Alf Svensson sade att alla barn är lika mycket
            värda. Jag delar den uppfattningen. Alla barn är lika mycket värda.
            Men varför vill då Alf Svensson och Kristdemokraterna göra skillnad
            på de barn som i dag lever i homosexuella familjer? Varför vill
            de förvägra dem rätten att få samma juridiska status som barn
            i heterosexuella familjer?
          </note>
          <note>
            Alf Svensson nämnde också att vi nu är barnens ställföreträdare.
            Ja, det var vi också den gången vi avskaffade barnagan. Ibland
            måste vi ta på oss det ansvaret även som politiker.
          </note>
          <note>
            Jag tyckte mig ana att Alf Svensson också sade att mitt inledningsanförande
            byggde i huvudsak på homosexuellas rättigheter. Än en gång - det
            går bra att läsa snabbprotokollet sedan - vill jag säga att min
            utgångspunkt har varit barnens bästa. Jag har sagt det nu vid
            tre tillfällen, och jag kan säga det igen. Det är barnens bästa
            som är utgångspunkten.
          </note>
          <note>
            Det som skiljer mig från Alf Svensson är att jag tror att homosexuella
            par kan vara väl så goda föräldrar som heterosexuella par. I det
            här fallet handlar det om att bli prövad, inte om en automatisk
            rätt att få bli adoptivförälder. Däremot handlar det om att man
            ska kunna få bli prövad. Det förtjänar att upprepas gång efter
            annan, eftersom det i debatten talas lite slarvigt om att homosexuella
            har rätt att få bli adoptivföräldrar.
          </note>
          <note type="speaker">
            Anf. 31 ALF SVENSSON (kd) replik:
          </note>
          <note>
            Herr talman! Då blev det sagt, när Tanja Linderborg nu sade att
            hon tror att homosexuella föräldrar kan vara väl så goda föräldrar
            som heterosexuella.
          </note>
          <note>
            Det är alltså just det perspektivet som hon har fastnat i.
          </note>
          <note>
            Jag säger att barnet har en mamma och en pappa, och jag tycker
            att det är den mest självklara sak i världen att lagstiftaren
            ska försöka se till - när nu detta av någon anledning inte existerar
            för det enskilda barnet - att fatta ett beslut som kommer så nära
            detta biologiska faktum som möjligt.
          </note>
          <note>
            Då säger alltså Tanja Linderborg att hon tror att heterosexuella
            föräldrar inte alltid är lika bra som homosexuella föräldrar.
            Det är ju det som är fel perspektiv. Det är just för att ni har
            fastnat i det perspektivet som ni för dessa resonemang.
          </note>
          <note>
            Ordet "diskriminering" har ni låst till relationerna mellan vuxna.
            Jag har inte någon gång hört representanter för er som säger ja
            till regeringens förslag tala om att det kanske är en diskriminering
            att förmena ett barn, eller si och så många, nu och då, rätten
            att få ha både en mamma och en pappa när alla andra har det.
          </note>
          <note>
            Varför kommer begreppet "diskriminering" aldrig in i det sammanhanget?
          </note>
          <note>
            Sedan hörde jag också - det kommer att stå i snabbprotokollet
            - Tanja Linderborg tala om länder som inte skulle ställa upp på
            att Sverige adopterar barn. Hon kallade det "andra länders fördomar".
            Det är alltså en fördom att leva med den inställning som vi har,
            att ett barn har rätt till både en mamma och en pappa. Det är
            slutledningen av vad Tanja Linderborg sade, hur mycket hon än
            försöker le åt det från sin bänk.
          </note>
          <note>
            (Applåder)
          </note>
          <note type="speaker">
            Anf. 32 AGNE HANSSON (c):
          </note>
          <note>
            Herr talman! Lagutskottets majoritet ställer sig bakom regeringens
            förslag att registrerade partner, förutsatt att de har fyllt 25
            år, ska ges möjlighet att prövas som adoptivföräldrar. I Centerpartiets
            partimotion föreslår vi att alla som har uppnått myndig ålder
            ska få denna rätt. Det finns, som vi ser det, ingen anledning
            att frångå myndighetsåldern när det gäller adoption.
          </note>
          <note>
            Det är ett föråldrat synsätt att tro att myndiga personer inte
            anses mogna att fostra barn. Barn mår bra av att ha unga föräldrar.
            Det bör snarare uppmuntras än förhindras.
          </note>
          <note>
            Jag ber därför, herr talman, att få yrka bifall till min reservation
            nr 11 under punkt 17 i betänkandet som innebär att regeringen
            bör ta initiativ till en ändring av lagen så att alla myndiga
            personer har rätt att prövas för adoption. I övriga 16 punkter
            ber jag att få yrka bifall till utskottets förslag.
          </note>
          <note>
            Herr talman! När lagutskottet 1999 genom ett tillkännagivande
            begärde hos regeringen att adoptionslagstiftningen skulle ses
            över var det mot bakgrund av att tiotusentals barn lever i en
            otillfredsställande rättslig situation. Det rör framför allt barn
            till biologiska föräldrar som lever i partnerskapsförhållanden.
          </note>
          <note>
            Barn i sådana situationer har ingen juridisk trygghet vare sig
            ekonomiskt, socialt eller rättsligt. Det kan inte vara till ett
            barns fördel. Utifrån grundsynen att det är barnens bästa som
            ska vägleda vår lagstiftning kom denna utredning till stånd, och
            förslag ligger nu om att dessa barn får sin rättsliga trygghet
            klarlagd.
          </note>
          <note>
            Det är bra.
          </note>
          <note>
            Frågan om partnerskap och adoption har diskuterats länge och
            intensivt. Det är inte alltid lätta avgöranden. Det är med ödmjukhet
            som jag har nalkats mitt ställningstagande. För mig har följande
            principer varit vägledande. Det gäller också Centerpartiets ställningstagande
            i den här frågan.
          </note>
          <note>
            För det första är det barnens bästa som ska prägla utformningen
            av adoptionslagstiftningen. Då är det inte i första hand vuxna
            som har rätt till barn, utan det är barnens behov och uppväxtmöjligheter
            som ska gälla vid bedömningen av en adoptionssituation.
          </note>
          <note>
            För det andra är utgångspunkten alla människors lika rätt och
            värde. Då är det svårt att undvika diskriminering om man inte
            låter alla få bli prövade som adoptivföräldrar oavsett kön, sexuell
            läggning eller vad det nu kan vara. Jag tycker att man rätt snart
            kommer till den slutsats som både utredningen och utskottets majoritet
            har dragit, nämligen att alla ska få bli prövade om de är lämpliga
            som adoptivföräldrar.
          </note>
          <note>
            Men det innebär inte att man med automatik kan få bli adoptivförälder
            vare sig man är heterosexuell eller homosexuell.
          </note>
          <note>
            Jag kan ha respekt för dem som tycker att det är svårt att ta
            ställning i denna fråga och att inte alla kommer till den slutsats
            som utskottets majoritet gör.
          </note>
          <note>
            Men jag tar mycket illa vid mig när vissa i debatten framställer
            det som om de har monopol på samveten och samvetsfrågor och tror
            att det bara de som är emot som kan avgöra vad som är barnens
            bästa i alla situationer. Det låter precis som om vi som är för
            förslaget skulle tvingas rösta mot vår övertygelse och gör det
            för att vi struntar i barnens bästa, sviker barnen och är fullständigt
            samvetslösa. Så är det ju inte.
          </note>
          <note>
            Jag anser att det förslag som ligger är till fördel för barnens
            bästa, annars skulle jag aldrig rösta för det. Men jag dömer inte
            ut dem som röstar emot som samvetslösa. Jag är övertygad om att
            detta är rätt, men jag dömer inte ut dem som är emot som manipulerade
            mot sin vilja vare sig av någon lobbyorganisation eller av någon
            partipiska. Jag har vägt argumenten och kommit till den slutsats
            jag gjort. Låt mig ta ett exempel utifrån bilden om barnens bästa.
          </note>
          <note>
            Det råder faktiskt enighet en bit på vägen mot den punkt där
            majoriteten landar i betänkandet. Samtliga utskottets ledamöter
            anser att det finns skäl att överväga en ordning som innebär att
            homosexuella par ska kunna bli prövade som vårdnadshavare i de
            fall då ett barn vuxit upp med sin biologiska förälders partner
            och den biologiske föräldern avlider eller av annat synnerligt
            skäl inte kan ha vårdnaden om barnet. Den möjligheten finns ju
            för övrigt redan i dag.
          </note>
          <note>
            Att bara överväga är möjligen ett steg bakåt på vägen.
          </note>
          <note>
            Men om man stannar där och inte accepterar adoption i en sådan
            situation, är barnet fortfarande lika rättslöst som det är i dag.
            Det har ingen juridisk rätt till trygghet ekonomiskt, socialt
            eller rättsligt. De barn som lever med två vårdnadshavare som
            är homosexuella blir alltså, med motståndarnas argument, utsatta
            gentemot kamrater på samma sätt som de barn som lever i ett adoptionsförhållande
            med sina homosexuella föräldrar eller adoptivföräldrar blir. Att
            neka dessa barn till homosexuella vårdnadshavare deras fulla rättsliga
            trygghet anser jag inte vara till barnens bästa. Varför ska ett
            barn som har ett homosexuellt par som vårdnadshavare inte ha samma
            rättigheter som ett adoptivbarn? Det kan jag inte förstå. Något
            mer inkonsekvent har jag svårt att tänka mig.
          </note>
          <note>
            Herr talman! Tiderna förändras, och ibland går det snabbt. Jag
            tror inte att någon som deltog i debatten i denna kammare när
            vi för fyra år sedan diskuterade initiativet till utredningen,
            då bedömde att vi skulle hamna där vi är nu med slutresultatet.
            Attityder förändras, och förhållningssätt ändras. Det är skönt
            att veta, men det kan vara jobbigt att ompröva. Till viss del
            handlar det om skillnader i synen mellan generationer. Därvid
            har jag alltid haft stor lyhördhet för de yngre generationerna.
            De är framtiden, och det är hoppfullt.
          </note>
          <note>
            Låt mig i det sammanhanget kommentera de farhågor som rests mot
            förslaget om att barn som växer upp i homosexuella familjer skulle
            vara särskilt utsatta gentemot sina kamrater och sin omgivning,
            särskilt barn som adderar ytterligare ett annorlundaskap till
            något annat. Med det fördomsfria förhållningssätt som den yngre
            generationen har till homosexuella kommer detta, i det fall det
            nu är ett problem, att bli allt mindre och försvinna i framtiden
            i takt med att detta förhållningssätt gentemot homosexualitet
            anammas mer och mer av gemene man.
          </note>
          <note>
            Även det talar för att beslutet nu bygger för framtiden.
          </note>
          <note>
            Samma sak gäller beträffande farhågorna som reses för att de
            internationella adoptionerna ska upphöra. Även här tror jag att
            attityder i många länder till homosexuella och homosexuellas förhållande
            till barn håller på att förändras i positiv riktning, vilket innebär
            att såväl nya som gamla länder inom en snar framtid kan bli aktuella
            som ursprungsländer. För övrigt har ju enbart ett av 17 ursprungsländer
            sagt definitivt nej till partnerskapsadoptioner.
          </note>
          <note>
            Herr talman! Det är dags att gå till beslut i en fråga som debatterats
            mycket. Det är dags att ge rättstrygghet åt tiotusentals barn
            som i dag inte har den tryggheten. Det är mindre dramatiskt än
            vad många försöker göra det till. Det är ett beslut i tiden.
          </note>
          <note type="speaker">
            Anf. 33 ALF SVENSSON (kd) replik:
          </note>
          <note>
            Fru talman! Agne Hansson och Centerpartiet har självfallet sin
            fulla rätt att ha vilken uppfattning som helst i den här frågan.
            Men han får faktiskt finna sig i att en del av oss är mycket förvånade
            över att just
          </note>
          <note>
            Centerpartiet har tagit den här ställningen.
          </note>
          <note>
            Jag vill ställa ett par frågor till Agne Hansson.
          </note>
          <note>
            Agne Hansson sade att det är barnperspektivet som ska gälla.
            Om barnperspektivet ska anläggas på varje fråga, och inte minst
            i det här sammanhanget, på vilka grunder anser Agne Hansson och
            Centerpartiet att man är bättre på att bedöma barnperspektivet
            än vad Socialstyrelsen, BRIS, Barnombudsmannen,
          </note>
          <note>
            Rädda Barnen, Svenska Läkaresällskapet, Psykologförbundet och
            andra är? Vad är det som gör att Agne
          </note>
          <note>
            Hansson och Centerpartiet menar att ni begriper det här bättre
            än dessa, som jag ser det, professionella instanserna som sagt
            sitt?
          </note>
          <note>
            Sedan talade Agne Hansson också en hel del om den rättsliga tryggheten.
            Varför agiterar inte Agne
          </note>
          <note>
            Hansson för att barn till sambopar också ska åtnjuta den här
            juridiska rättigheten?
          </note>
          <note type="speaker">
            Anf. 34 AGNE HANSSON (c) replik:
          </note>
          <note>
            Herr talman! Jag tackar naturligtvis för att Alf
          </note>
          <note>
            Svensson är så generös att han i ett demokratiskt land tillåter
            mig och mitt parti att ha en speciell uppfattning i en politisk
            fråga. Den friheten tar vi oss dock utan Alf Svenssons tillåtelse.
          </note>
          <note>
            Vi har inte sagt att vi är bättre experter på att bedöma det
            här. Vad vi har sagt är att vi vill tillåta experterna att pröva
            allas lämplighet att bli föräldrar med barnets bästa för ögonen.
            Det är inte vi som genom det här beslutet bedömer detta utan det
            ska göras vid varje prövning.
          </note>
          <note>
            Men vi har också sagt att i och med att man gör detta lagligt
            minskar man trycket på och utanförskapet för de barn som i dag
            lever i en situation utan både en mamma och en pappa. Och jag
            kan inte förstå, Alf Svensson, varför man ska utlämna de barn
            vars ena förälder, pappa eller mamma, har dött till att i framtiden
            ha bara en förälder. Kd säger ju nej till anhörigadoption. Ska
            inte dessa barn ha rätt till två föräldrar när en förälder har
            dött? Det är väl att diskriminera barn.
          </note>
          <note>
            Vad gäller sambopar vet jag inte var någonstans vi har sagt att
            ett sambopar inte ska ha möjlighet att ge barnen samma rättstrygghet
            som heterosexuella föräldrar.
          </note>
          <note type="speaker">
            Anf. 35 ALF SVENSSON (kd) replik:
          </note>
          <note>
            Herr talman! Det är ju ändå så att sambopar inte har rätt att
            prövas för adoption. Det torde Agne Hansson vara väl underkunnig
            om.
          </note>
          <note>
            Vad avser anhörigadoption är det så att varje barn i regel utöver
            sin pappa eller sin mamma har en släkt, vilket man inte helt ska
            bortse från. Det är därför som vi talar om att en vårdnad kan
            bli möjlig. Jag tror inte alls att det är så enkelt som Agne Hansson
            vill göra gällande att det är att sätta sig in i varje enskilt
            barns situation och låta vuxna bestämma.
          </note>
          <note>
            Det må vidare ursäktas att jag tycker att jag fick en ganska
            dålig fint när jag frågade varför Agne
          </note>
          <note>
            Hansson och Centerpartiet är bättre på att bedöma barnperspektivet
            än de instatnser som jag räknade upp. Agne Hansson säger att man
            ska tillåta experterna att bestämma med barnets bästa för ögonen.
            Ja, det sker i så fall sedan beslutet om homosexuellas rätt att
            prövas har fattats här. Det är klart att det då måste göras någon
            undersökning och urskillning. Så har det alltid varit, och så
            måste det alltid vara. Men det var inte om det som experterna
            ska göra då som jag ställde frågan.
          </note>
          <note type="speaker">
            Anf. 36 AGNE HANSSON (c) replik:
          </note>
          <note>
            Herr talman! Om Alf Svensson nu har så stor tro på experters
            bedömning, varför är han då så rädd för att låta dem få bedöma
            och pröva allas rätt till adoptivföräldrar? Det är ju det som
            det nu gäller. Med det beslut som vi nu tar kan ingen kräva eller
            ha rätt till en adoption, utan det ska ske en prövning. Varför,
            Alf
          </note>
          <note>
            Svensson, är man inom kd då så rädd för att låta experterna få
            pröva detta fullt ut?
          </note>
          <note>
            Och vidare: Det är därför att sambopar i dag inte har möjligheten
            att få prövas som vi accepterar den lilla lagändring som krävs
            för att de ska få prövas.
          </note>
          <note type="speaker">
            Anf. 37 MARIANNE CARLSTRÖM (s):
          </note>
          <note>
            Herr talman! Jag vill inleda med en kort berättelse om en alldeles
            vanlig kvinna i dagens Sverige. Maria heter hon, och här är hennes
            historia.
          </note>
          <note>
            Jag vet inte när jag bestämde mig för att jag ville ha barn,
            säger Maria. Jag tror att det var när den himlastormande lyckan
            över att ha hittat kärleken hos en annan kvinna hade lagt sig
            och blivit vardag som tankarna växte fram. Min längtan efter ett
            barn fick då på allvar en plats i mitt hjärta.
          </note>
          <note>
            Jag minns att det tog ganska lång tid för tankarna att mogna
            fram till något konkret. Olika alternativ fick efter hand läggas
            åt sidan. Jag levde ju med en kvinna, och trots att vårt förhållande
            var stabilt och kärleksfullt gillades det inte av samhället i
            ett barnperspektiv. Som adoptivförälder eller fosterförälder skulle
            jag direkt underkännas av samhället; det visste jag om, avslutar
            Maria.
          </note>
          <note>
            Att få barn är en naturlig längtan hos de flesta människor, oavsett
            sexuell läggning. En viktig fråga är hur vi skapar ett samhälle
            som gör att varje litet barn och varje familj kan leva trygga
            och harmoniska liv. Som lagstiftare måste vi politiker alltid
            prioritera barnens behov. Lagarna ska vara en stabil grund som
            skyddar våra barn emotionellt, socialt och ekonomiskt.
          </note>
          <note>
            Efter att ha suttit här och lyssnat på tidigare inlägg tycker
            jag att det är viktigt att vi inte träter om vilket parti som
            är mest barnvänligt eller tävlar om vem som är bäst skickad att
            stå upp för barnens rättigheter.
          </note>
          <note>
            Jag tror nämligen att alla vi som deltar i den här debatten brinner
            för ett barnvänligt samhälle, där varje liten parvel känner sig
            önskad och älskad, och för ett
          </note>
          <note>
            Sverige präglat av medmänsklighet och respekt för människovärdet.
          </note>
          <note>
            Det är en självklarhet att människor ska behandlas likvärdigt
            i vårt land. Ingen ska behöva leva under förtryck, diskriminering,
            rädsla eller fruktan därför att hon eller han upplevs som annorlunda
            och inte passar in i gängse mallar.
          </note>
          <note>
            Dagens debatt handlar om homosexuellas föräldraskap, men inte
            enbart om detta. Debatten handlar lika mycket om respekt för varandra.
            Den blir en slags värdemätare på vår människosyn och ett test
            på om vi är beredda och villiga att ta striden mot de förtryckande
            normerna.
          </note>
          <note>
            Herr talman! Familjer svarar i dag för ett spännande och mångfasetterat
            spektrum av olikheter:
          </note>
          <note>
            gemensamma barn, hennes och hans barn, extramormor, morfar, låtsatsfarfar,
            ensamhushåll, heterosexuella familjer och homosexuella familjer.
          </note>
          <note>
            Människor är i dag friare att leva i olika former, och ofta fungerar
            detta bra. Det brukar det göra när människor tillåts att leva
            på det sätt som de tycker passar dem bäst, utan att de skuldbeläggs
            därför att de inte har lust eller inte kan eller inte vill leva
            efter en viss schablon. Det är det som är frihet.
          </note>
          <note>
            Barn behöver trygga och goda föräldrar, men barns familjer kan
            se olika ut. Detta innebär bl.a. att de som önskar bli adoptivföräldrar
            ska prövas på samma villkor. Det inbegriper även par som lever
            i en homosexuell relation.
          </note>
          <note>
            Herr talman! Vid behandlingen av lagutskottets betänkande Partnerskap
            och adoption, m.m. ska jag först och främst koncentrera mig på
            frågorna kring internationell adoption.
          </note>
          <note>
            Utskottsmajoriteten föreslår ändrad lagstiftning på flera punkter,
            nämligen dels när det gäller reglerna kring styvbarnsadoption,
            dels när det gäller homosexuella pars möjlighet att gemensamt
            utses till särskilt förordnade vårdnadshavare. Detta avsnitt kommer
            min partikollega Raimo Pärssinen att ta upp i sitt anförande.
          </note>
          <note>
            Den tuffaste debatten har handlat om internationella adoptioner.
            Innan jag går in på detta ämne vill jag en gång för alla slå fast
            att ingenting talar för att förmågan att älska och vägleda ett
            barn sitter i den sexuella läggningen.
          </note>
          <note>
            Det känns lite onödigt att behöva säga detta. Det borde vara
            en självklarhet, men med tanke på hur osaklig och ibland smutsig
            den offentliga debatten har varit vill jag ändå klarlägga detta.
          </note>
          <note>
            Jag vill också betona att regeringens förslag handlar om prövning
            och ingenting annat. Att prövas innebär ingen rätt för registrerade
            partner att få adoptera, lika lite som det innebär för makar.
          </note>
          <note>
            Men den stora orättvisan handlar om att ett homosexuellt par
            som lever ihop i ett stabilt partnerskap inte ens får ansöka om
            att bli prövade. Lagen har automatiskt och på förhand dömt ut
            en hel grupp människor. Alla adoptioner föregås av en mycket noggrann
            och grundlig prövning. Att adoptera ett barn är en lång och utdragen
            procedur, och det kan och ska bara ske om det är till gagn för
            barnets bästa.
          </note>
          <note>
            Självklart ska detta ske varsamt och försiktigt.
          </note>
          <note>
            Adopterade barn är barn som en gång har övergivits, barn som
            kanske lämnats på ett barnhem eller lagts vid en vägkant. Det
            är barn som måste få en ny chans i livet. För dessa barns skull
            - inte för de vuxnas - måste adoptionsprövningen alltid ske på
            individnivå. Om det inte är uppenbart att paret är det bästa alternativet
            för barnet godkänns inte adoptionen. Det är faktiskt inte mer
            dramatiskt än så.
          </note>
          <note>
            När diskussioner förs om internationella adoptioner för homosexuella
            par är det främst två huvudinvändningar som man brukar använda.
          </note>
          <note>
            1. Givarländerna skulle reagera så negativt på en lagändring
            att även heterosexuella svenskars möjligheter till adoption skulle
            hotas.
          </note>
          <note>
            2. Eftersom inget givarland är berett att adoptera barn till
            en homosexuell familj skulle en lagändring vara ett slag i luften.
          </note>
          <note>
            Visst, det är mycket som tyder på att de flesta ursprungsländer
            och adoptionsorganisationer inledningsvis inte kommer att medverka
            till att låta registrerade partner adoptera. Lagrådet har uttalat
            att det inom överskådlig framtid kan bli svårt för homosexuella
            att kunna få adoptera från utlandet, men lagrådet har inga lagtekniska
            invändningar eller skäl för att avstyrka förslaget. Att givarländer
            inte vill medverka till att låta registrerade partner adoptera
            ska vi givetvis respektera. Men samtidigt ska vi arbeta för att
            bilda opinion och bryta ned de fördomar mot homosexualitet som
            finns såväl i andra länder som här hemma.
          </note>
          <note>
            Svensk lagstiftning kan inte bygga på andra länders värderingar.
            Vi måste själva bestämma om vi tillåter lagar som diskriminerar
            eller inte. Utskottsmajoriteten anser att svenska lagar under
            inga omständigheter får bygga på att legitimera fördomar. Det
            finns alltså starka skäl för att ändra en lagstiftning som upplevs
            som en kollektiv diskriminering. Dessutom växer öppenheten och
            acceptansen för homosexuella och homosexualitet hela tiden. Givarländernas
            negativa inställning är inte given en gång för alla.
          </note>
          <note>
            Farhågorna att möjligheten för registrerade partner att adoptera
            skulle äventyra svenska makars möjlighet att adoptera är enligt
            utskottsmajoritetens mening dåligt underbyggda. Ursprungsländerna
            har tillfrågats, och bara ett land, Lettland, har svarat att det
            finns en risk för en sådan utveckling.
          </note>
          <note>
            Och så till den kanske viktigaste frågan, som många oroar sig
            för: att barn som adopteras till homosexuella familjer skulle
            fara illa. All tillgänglig internationell forskning visar att
            barn i homosexuella familjer mår bra. De är inte annorlunda än
            andra barn.
          </note>
          <note>
            Givetvis välkomnar vi mer forskning om adopterade barn. En adoption
            är en mycket stor omvälvning i ett barns liv, och det ska vi ta
            på allvar, men det är en stor förändring oavsett om adoptionsföräldrarna
            är homosexuella eller heterosexuella. Den forskning som finns
            är entydig: Det finns ingen skillnad mellan homosexuella och heterosexuella
            föräldrar när det gäller deras förmåga att ge barnen god omsorg
            och omvårdnad. Vi måste kunna stå för att det är våra personliga
            förutsättningar och upplevelser av livet, inte vår sexuella läggning,
            som avgör hur vi fungerar som föräldrar.
          </note>
          <note>
            Herr talman! För att de föreslagna lagändringarna om adoption
            ska kunna genomföras föreslås att 1967
          </note>
          <note>
            års konvention om adoption sägs upp. Konventionen syftar till
            att utjämna olikheterna mellan staternas adoptionsregler och att
            tillgodose barnens bästa. Den har bara undertecknats av 16 länder.
            Flera skäl talar för att denna konvention ska sägas upp. Redan
            före tillträdet hade Sverige regler om adoption som i huvudsak
            stämde med konventionen. Hänsynen till barnens bästa kommer därför
            inte att äventyras. Ett annat skäl är att konventionen är gammal.
            Många av
          </note>
          <note>
            Europas länder står utanför den. Den har alltså inte så stor
            betydelse som tanken var när den avtalades.
          </note>
          <note>
            Haagkonventionen antogs 1993, och närmare 40
          </note>
          <note>
            länder har anslutit sig. Den gäller som lag i Sverige.
          </note>
          <note>
            Konventionen syftar till att stärka barnens rättsskydd vid internationella
            adoptioner. Tanken är att anslutna stater ska samarbeta så att
            både ursprungsland och mottagarland ansvarar för att adoptioner
            genomförs till barnens bästa. Konventionen omfattar inte registrerade
            partner. Av uttalanden i samband med att konventionen antogs framgår
            att man inte ansåg att den skulle begränsa konventionsstaternas
            möjlighet att ha egna bestämmelser om vilka som ska godtas som
            adoptanter.
          </note>
          <note>
            Det finns alltså inget hinder mot att bestämmelser införs som
            ger registrerade partner möjlighet att adoptera barn. Sådana adoptioner
            kommer visserligen inte att omfattas av konventionen, men svenska
            regler om adoption innebär att barnen ändå har samma rättsliga
            skydd.
          </note>
          <note>
            Herr talman! Det är inte vår uppgift att använda lagen för att
            upprätthålla ålderdomliga värderingar.
          </note>
          <note>
            Som medmänniskor och politiker måste vi se till verkligheten.
            Det handlar om att bejaka och uppmuntra kärleksfulla och trygga
            familjebildningar. Bara så kan vi bygga det bästa samhället för
            våra barn.
          </note>
          <note>
            Jag yrkar bifall till propositionen och avslag på samtliga reservationer.
          </note>
          <note>
            I detta anförande instämde Nikos Papadopoulos,
          </note>
          <note>
            Anita Johansson, Cinnika Beiming, Anders Berglöv,
          </note>
          <note>
            Laila Bjurling, Hillevi Larsson, Karin Jeppsson, Pär
          </note>
          <note>
            Axel Sahlberg, Anders Bengtsson, Märta Johansson,
          </note>
          <note>
            Nils-Erik Söderqvist, Christina Nenes, Marina Pettersson, Monica
            Green, Mariann Ytterberg, Paavo
          </note>
          <note>
            Vallius, Raimo Pärssinen, Lars Lilja och Rune Berglund (alla
            s), Tasso Stafilidis och Tanja Linderborg
          </note>
          <note>
            (båda v), Kia Andreasson (mp) och Ulf Nilsson (fp).
          </note>
          <note type="speaker">
            Anf. 38 CHRISTEL ANDERBERG (m) replik:
          </note>
          <note>
            Herr talman! Redan efter de första meningarna som Marianne Carlström
            yttrade var det alldeles klart att det var vuxenperspektivet som
            har styrt henne i hela den här frågan. Det var omsorgen om Maria
            och hennes längan efter barn.
          </note>
          <note>
            Trots detta måste jag ändå få ställa frågan: Hur kunde Marianne
            Carlström, som var ledamot i Kommittén om barn i homosexuella
            familjer, så totalt bortse ifrån och köra över kommitténs egna
            experter?
          </note>
          <note>
            Hur kan Marianne Carlström stå här och säga att det inte finns
            någonting som talar för att en sådan här lagändring skulle kunna
            leda till en sämre situation för barnen? Tycker Marianne Carlström
            att ni politiker är bättre på att bedöma det än Sveriges samlade
            barnexpertis?
          </note>
          <note>
            Är det som era egna experter skriver i en artikel på Brännpunkt
            den 13 mars i år, under rubriken Går partiet före barnen? De skriver
            att beslutet kan leda till omfattande, skadliga konsekvenser för
            barn. Vidare skriver de: "Så länge forskningen är så begränsad
            måste en försiktighetsprincip råda. Det handlar om sårbara barn.
            Vi får inte utsätta dem för experiment."
          </note>
          <note>
            Detta sade era egna experter i kommittén. Hur kan ni helt bortse
            från det?
          </note>
          <note type="speaker">
            Anf. 39 MARIANNE CARLSTRÖM (s) replik:
          </note>
          <note>
            Herr talman! Jag vill gärna börja med vuxenperspektivet. Det
            är synd att Christel Anderberg inte lyssnar ordentligt och drar
            så underliga slutsatser. Jag tycker att det är helt självklart
            att barnens bästa är det som har legat till grund. Det kan bara
            jag veta, som faktiskt har sysslat med frågan i tre år.
          </note>
          <note>
            Att tala om för andra att de inte tänker på barnens bästa - vad
            är det som gör att Christel Anderberg tror att hon är bättre än
            jag på att tolka vad som är barnens bästa?
          </note>
          <note>
            Visst har jag suttit i utredningen. Jag har lyssnat på dem som
            är experter på barn. Tyvärr finns det inga som är experter på
            barn i homosexuella familjer. Den forskning som vi har tagit del
            av visar att homosexuella är precis lika bra föräldrar som heterosexuella.
          </note>
          <note>
            Det tycker jag är en bra grund.
          </note>
          <note>
            Moderaterna pratar hela tiden, i EU-sammanhang, om att allting
            ska prövas på individuell nivå. Men här vill man ta ett kollektivt
            beslut. Här ska man utesluta en hel grupp från att ens få prövas
            för adoption.
          </note>
          <note>
            Jag tror inte att alla homosexuella är lämpliga som föräldrar.
            Jag tror inte heller att alla heterosexuella är det. Men alla
            har rätt till en noggrann prövning.
          </note>
          <note>
            England har just nu på gång ett beslut om adoption för homosexuella.
            Det är märkligt att NIA:s motsvarighet där i stället säger: Äntligen,
            nu får vi tillräckligt med föräldrar till barn som verkligen behöver
            ett gott hem. Reaktionerna är lite olika.
          </note>
          <note>
            Jag hävdar med bestämdhet att det är barnens bästa som ligger
            till grund för vårt ställningstagande.
          </note>
          <note type="speaker">
            Anf. 40 CHRISTEL ANDERBERG (m) replik:
          </note>
          <note>
            Herr talman! Jo, jag har förstått att Marianne
          </note>
          <note>
            Carlström hävdar det. Men jag undrar på vilken grund. Jag fick
            inte svar på min fråga: Hur kan ni totalt bortse från vad era
            egna experter i kommittén kom fram till? Tycker inte Marianne
            Carlström att det som har kommit fram om de problem som många
            adoptivbarn har måste leda oss till slutsatsen att det inte är
            alldeles självklart att det beslut som vi kommer att fatta i dag
            är till barnens bästa? Enligt barnkonventionen måste försiktighetsprincipen
            råda i ett sådant läge.
          </note>
          <note>
            Nu ska vi säga upp den europeiska adoptionskonventionen. Blir
            nästa steg att vi också ska säga upp
          </note>
          <note>
            FN:s barnkonvention, Marianne Carlström? Vi har skrivit under
            den. Där finns försiktighetsprincipen fastlagd. Den tänker ni
            nu inte leva upp till. Då måste den rimliga konsekvensen bli att
            vi inte kan stå kvar som undertecknare av FN:s barnkonvention
            heller.
          </note>
          <note>
            Jag är lite förvånad över att höra det från ett parti med traditioner
            från Olof Palmes tid. Att säga upp konventioner eller kringgå
            dem på detta sätt borde inte ligga i era traditioner.
          </note>
          <note>
            Jag har inte sagt att jag vet bättre än någon annan vad som är
            barnets bästa. Men jag undrar hur Marianne Carlström så säkert
            kan hävda det, emot landets samlade barnexpertis.
          </note>
          <note>
            När det gäller genmanipulerade organismer och strålning från
            radiomaster har vi kommit överens om att vi måste hylla försiktighetsprincipen.
            Varför har inte också barn rätt att bli omfattade av försiktighetsprincipen?
          </note>
          <note type="speaker">
            Anf. 41 MARIANNE CARLSTRÖM (s) replik:
          </note>
          <note>
            Herr talman! Det har pågått en debatt om adoptionsfrågan under
            våren. Det har varit några TV-
          </note>
          <note>
            program, och jag har sett dem. Jag vet att det finns adopterade
            barn som mår dåligt. Men jag känner också många barn som är adopterade
            som inte mår dåligt. De bor väl hos bra familjer eller också är
            det något annat som gör att de har det bra. Vi hade i utredningen
            kontakt med många som tycker att det är helt okej, alltså barn
            som är adopterade. När jag ser de riktiga eländesprogrammen undrar
            jag snarare varför man inte föreslår att internationella adoptioner
            ska upphöra. Varför är det bara de homosexuella som ska uteslutas,
            inte heterosexuella? Vi har ju kommit fram till att homosexuella
            är lika bra föräldrar som heterosexuella. Det går liksom inte
            ihop för mig.
          </note>
          <note>
            De experter som vi hade tyckte att det var helt okej med närståendeadoptioner.
            Det går inte ihop för oss, om vi säger till barn som skulle bli
            adopterade av närstående att det är okej att de bor i en homosexuell
            familj men att det inte är okej att andra homosexuella får adoptera.
          </note>
          <note>
            Christel Anderberg påstod i debatten att det här är ett beställningsverk.
            I så fall vill jag nog säga att regeringen tog en risk när de
            tillsatte både Raimo och mig i utredningen. Vi hade ingen insikt
            i frågorna innan. Vi hade inte sysslat med dem och visste inte
            vad vi tyckte, då. Det växte fram under arbetet tillsammans med
            experter och andra. Men vi gjorde mot slutet en annan bedömning
            just när det gäller internationella adoptioner.
          </note>
          <note>
            Jag är övertygad om att vi är på rätt väg. Homosexuella ska ha
            rätt att bli prövade.
          </note>
          <note type="speaker">
            Anf. 42 ALF SVENSSON (kd) replik:
          </note>
          <note>
            Herr talman! Uttrycket "ur barnens perspektiv"
          </note>
          <note>
            återkommer i varje anförande. Det är inte så konstigt.
          </note>
          <note>
            Marianne Carlström talade om barnens perspektiv för att sedan,
            några meningar längre ned, tala om att människor ska behandlas
            likvärdigt. Men då är det ju de vuxnas perspektiv. Om barn ska
            behandlas likvärdigt kan jag inte tro någonting annat än att man
            ska eftersträva att varje barn får en mamma och en pappa, som
            man har i förstone, biologiskt.
          </note>
          <note>
            Jag skulle vilja ställa frågan till Marianne Carlström: Anser
            Marianne Carlström att det är en fördom att tycka att varje barn
            har rätt till en mamma och en pappa? Ordet fördom används av och
            till. Är vi fördomsfulla, som tycker att det är rimligt att uttrycka
            att varje barn har rätt till en mamma och en pappa?
          </note>
          <note>
            Vi får en del litteratur och skrivningar oss till handa i sådana
            här sammanhang. Jag ska citera vad en Madeleine Matwejeff, svenskadopterad
            och doktorand, har uttryckt. Hon säger så här: "Varje barn har
            ett genuint behov av, oavsett det är adopterat eller ej, att ha
            en mamma och en pappa. De olika könen spelar olika roller i barnets
            liv. Därför är en mamma och pappa aldrig utbytbara mot två mammor
            eller två pappor."
          </note>
          <note>
            Marianne Carlström använde uttrycket
          </note>
          <note>
            "ålderdomliga värderingar" Är detta en ålderdomlig värdering,
            enligt Marianne Carlströms sätt att värdera?
          </note>
          <note type="speaker">
            Anf. 43 MARIANNE CARLSTRÖM (s) replik:
          </note>
          <note>
            Herr talman! Alla barn har ju en mamma och pappa från början.
            Tyvärr ser världen inte ut så i dag -
          </note>
          <note>
            och har egentligen aldrig gjort det - att det är bara kärnfamiljen
            som gäller.
          </note>
          <note>
            Jag tycker att det är samhällets uppgift att se till att alla
            barn har ett gott hem, att man har bra vuxenkontakter. Det är
            det som propositionen och betänkandet uttrycker. Vi vet att det
            har räddat många barn som har besvärliga familjeförhållanden,
            att de har bra vuxenkontakter. Jag tycker inte att det är något
            problem.
          </note>
          <note>
            Vilka som har fördomar och inte är inte så lätt att uttrycka.
            Jag har ingen anledning att bedöma Alf
          </note>
          <note>
            Svenssons åsikter. De får stå för honom. Jag tycker att det är
            viktigt att man inte diskriminerar. Precis lika viktigt som barnens
            rättigheter är det att man inte diskriminerar vissa grupper, att
            man inte behandlar människor som ett kollektiv och att man ger
            dem möjlighet att bli prövade.
          </note>
          <note>
            Vi har fått så många otäcka mejl. Jag tycker att det kan vara
            idé att läsa upp ett annat mejl.
          </note>
          <note>
            "Jag är en 40-årig heterosexuell, gift 'dagisfröken'
          </note>
          <note>
            med två egna barn. Med förundran har jag följt debatten om s.k.
            homoadoptioner. Jag har jobbat inom barnomsorgen i nästan 20 år
            och vid åtminstone två tillfällen haft barn på mitt dagis som
            haft homosexuella föräldrar. De här barnen var precis som alla
            andra, de blev inte retade och fungerade jättebra i barngruppen.
            Deras föräldrar var minst lika engagerade som de andra barnens,
            snarare mer.
          </note>
          <note>
            Vad är problemet? Homosexuella kan tydligen vara lika bra föräldrar
            som heterosexuella, och barnen mår uppenbarligen bra. Det enda
            rätta måste ju då vara att pröva varje presumtivt adoptivföräldrapar
            individuellt. Jag säger inte att alla homosexuella borde få adoptera,
            men det borde verkligen inte alla heterosexuella heller. Jag har
            mött många barn genom åren som farit illa och deras föräldrar
            har alltid varit hetero."
          </note>
          <note type="speaker">
            Anf. 44 ALF SVENSSON (kd):
          </note>
          <note>
            Herr talman! Nej, jag begär absolut inte att Marianne Carlström
            ska rannsaka om jag har fördomar eller inte. Jag ställde en mycket
            rak fråga. Jag frågade: Anser Marianne Carlström att det är en
            fördom att tycka att varje barn har rätt till en mamma och en
            pappa? Det går faktiskt att svara ja eller nej på den frågan.
          </note>
          <note>
            Jag läste upp ett citat där en adopterad gjorde gällande att
            könen spelar olika roll under ett barns liv.
          </note>
          <note>
            Om detta var en ålderdomlig värdering - Marianne
          </note>
          <note>
            Carlström använde just uttrycket "ålderdomlig värdering" - vill
            jag höra om hon tycker att detta är ett uttryck för den typen
            av värderingar.
          </note>
          <note>
            Ordet "diskriminering" används hela tiden när vi talar om de
            vuxna. Det är så utomordentlig påtagligt att när ordet "diskriminering"
            används i debatten, eller i replikerna, handlar det om relationen
            mellan vuxna.
          </note>
          <note>
            Man kan tydligen inte någon enda gång se att de barn som får
            två mammor eller två pappor kan tänkas uppleva sin situation som
            diskriminerande eftersom de inte fick både en mamma och en pappa.
            Jag säger inte att det behöver vara så, men man måste väl någon
            gång kunna tänka in ett "om" i det sammanhanget. Det är därför
            försiktighetsprincipen ska gälla.
          </note>
          <note type="speaker">
            Anf. 45 MARIANNE CARLSTRÖM (s) replik:
          </note>
          <note>
            Herr talman! Enligt mitt sätt att tänka är det väldigt underligt
            om man ska bedöma ifall det är en fördom att varje barn har rätt
            till en mamma och en pappa. Alla barn har ju från början en mamma
            och en pappa.
          </note>
          <note>
            Jag tycker att det är viktigt att samhället kan gå in och hjälpa
            till om det senare inte finns både en mamma och en pappa. Vi har
            många ensamstående föräldrar där pappan eller mamman inte tar
            sitt ansvar, och i stort sett aldrig visar sig för barnet. Jag
            tycker naturligtvis inte att det är en fördom. Barnet har ju en
            mamma och en pappa. Men det är viktigt att samhället ställer upp
            med andra vuxna.
          </note>
          <note>
            Vart leder det att diskutera fördomar i detta sammanhang? Det
            är ju inte för barnets bästa. Därför resonerar jag inte på samma
            sätt som Alf Svensson.
          </note>
          <note>
            Jag har väldigt svårt att hänga med i det resonemanget. För mig
            är barnets bästa oerhört viktigt, och det går att kombinera med
            att även homosexuella har rätt att bli prövade som adoptivföräldrar.
          </note>
          <note type="speaker">
            Anf. 46 ULF NILSSON (fp):
          </note>
          <note>
            Herr talman! I dag ska vi fatta ett beslut som i första hand
            handlar om barn och deras rätt till en bra uppväxtmiljö. Det är
            barnens bästa vi har för ögonen.
          </note>
          <note>
            Jag vill genast säga att det är min starka övertygelse att ett
            ja till dagens förslag om att homosexuella ska få prövas vid adoptioner
            är förenligt med att se till barnets bästa. Om jag hade känt den
            minsta oro för att barn skulle råka illa ut hade jag låtit principen
            om likhet inför lagen stå tillbaka för att värna barnet.
          </note>
          <note>
            Synen på vad en normal familj och normalt föräldraskap är varierar,
            som alla vet, i olika historiska miljöer. När t.ex. gymnasieelever
            i dag läser en roman där en flicka för bara några årtionden sedan
            kunde bli tvungen att gifta sig för att hon var med barn förstår
            de inte riktigt vad som menas.
          </note>
          <note>
            Det verkar helt obegripligt när man hör talas om att kvinnor
            så sent som på 30-talet i Sverige sades upp från arbetet om de
            fick barn - för att inte tala om det helt omöjliga i att en ensam
            pappa skulle ta hand om sitt barn.
          </note>
          <note>
            När jag var liten var det fortfarande många som skämdes för att
            berätta att deras föräldrar var skilda. I
          </note>
          <note>
            dag har vi vant oss vid att familjer kan se olika ut, och vi
            vet att barn kan få en kärleksfull uppväxtmiljö både med ensamstående
            föräldrar och i traditionella familjer.
          </note>
          <note>
            På samma sätt är det med synen på homosexuella och barn. För
            bara tio tjugo år sedan tror jag inte att ens de mest fördomsfria
            tänkte tanken att homosexuella skulle kunna ha barn. Jag vill
            ärligt säga att jag i varje fall inte tänkte den tanken.
          </note>
          <note>
            I takt med att värderingarna i samhället blir mer öppna för olika
            sätt att leva ändras också de självklara värderingarna. Fler människor
            vågar leva som de själva vill. Till sist ställer sig alltfler
            människor frågan: Varför är det egentligen så självklart att en
            homosexuell person inte ska kunna duga som förälder?
          </note>
          <note>
            Har i själva verket inte många homosexuella redan varit bra föräldrar,
            även om de officiellt inte talat om sin läggning.
          </note>
          <note>
            Vi är alltfler som har ställt frågan varför man ska hålla fast
            vid en invand värdering utan att moraliskt och intellektuellt
            pröva den. Finns det egentligen några moraliska eller intellektuella
            skäl till att homosexuella inte skulle kunna vara föräldrar?
          </note>
          <note>
            I Folkpartiet har denna process pågått i ett antal år med debatt,
            dialog och stor respekt för olika åsikter.
          </note>
          <note>
            Ett liberalt parti som Folkpartiet har ju en lång tradition av
            att utgå från tolerans och av att bedöma människor som individer
            i stället för att utgå från grupptillhörighet.
          </note>
          <note>
            Av den anledningen och i den traditionen har
          </note>
          <note>
            Folkpartiet genom åren arbetat för att avskaffa skilda typer
            av diskriminerande lagstiftning mot olika grupper, bl.a. mot homosexuella.
            Det var en liberal justitieminister som en gång i tiden lade fram
            lagförslag om att avskaffa brottsbeteckningen på homosexualitet.
          </note>
          <note>
            I den traditionen tillstyrkte vi med öppna ögon den statliga
            utredning om barn i homosexuella familjer som tillsattes för några
            år sedan. När utredningen så småningom blev klar och föreslog
            att homosexuella skulle få prövas som adoptivföräldrar beslutade
          </note>
          <note>
            Folkpartiets landsmöte med betryggande majoritet att ställa sig
            bakom det förslaget.
          </note>
          <note>
            För mig som liberal är det naturligt att alltid utgå från individen
            och det enskilda fallet. Då blir det också naturligt att i samband
            med adoption utgå från den individ som vill adoptera och inte
            i förväg utesluta en hel grupp. Det vore ju, herr talman, detsamma
            som att säga att samtliga homosexuella, utan undantag, är sämre
            adoptivföräldrar än heterosexuella.
          </note>
          <note>
            Om man ser till barnets bästa borde väl det riktiga vara att
            pröva vilka som verkar ha de bästa förutsättningarna att ta hand
            om ett barn. Ingen människa har ju någon rätt att adoptera, vilket
            flera har sagt tidigare. Det gäller både hetero- och homosexuella.
            Men alla ska kunna prövas.
          </note>
          <note>
            De tre vanligaste argumenten mot dessa adoptioner har varit att
            experterna säger nej, att internationella adoptioner skulle försvåras
            och att människornas fördomar skulle göra det svårt för barnen.
          </note>
          <note>
            När det för det första gäller experterna kan man faktiskt inte
            säga att de är emot att homosexuella ska få adoptera. Olika myndigheter,
            remissinstanser och organisationer har visserligen kommit till
            olika slutsatser, och en del är negativa. Men det är slående att
            de som särskilt har forskat kring barn i homosexuella miljöer
            - de som verkligen kan betraktas som åtminstone vetenskapliga
            experter - säger med övervägande majoritet ja till att utöka denna
            adoptionsmöjlighet.
          </note>
          <note>
            Den statliga kommittén om barn i homosexuella familjer har gått
            igenom forskning som finns på området och kommit fram till att
            det inte är motiverat att utesluta homosexuella som tänkbara adoptivföräldrar.
          </note>
          <note>
            Samma slutsats som kommittén har kommit fram till ger de internationella
            forskarna Gillian Dunne,
          </note>
          <note>
            Nanette Gartrell m.fl. uttryck för i en DN-artikel för några
            veckor sedan. De har ägnat många år åt avancerade akademiska studier
            kring barn i homosexuella familjer. Där står: "Det är värt att
            notera att ingen av studierna påvisar att barn till homosexuella
            har en sämre psykodynamisk utveckling än andra barn. .
          </note>
          <note>
            Homosexuellt föräldraskap är förenligt med ett utmärkt liv för
            barnen."
          </note>
          <note>
            När det gäller experterna skulle jag tvärtom mot vad som har
            sagts här vilja säga att just de som särskilt studerat barn i
            homosexuella familjer ger oss mycket goda argument för att säga
            ja till dagens lagförslag. Däremot har en övervägande del av de
            remissinsanser här i Sverige som har sagt nej trots allt sagt
            jag till s.k. styvbarnsadoptioner. Alla de som hänvisar till de
            svenska remissinstanserna borde åtminstone ta intryck av den tanken.
            Därför kan jag inte förstå att t.ex. Kristdemokraterna inte accepterar
            den begränsade adoptionsmöjlighet som de flesta svenska remissinstanser
            talar om.
          </note>
          <note>
            Det andra argumentet gäller internationella adoptioner. Här har
            ett missförstånd levt kvar ända sedan debatten började. Många
            har sagt att länder med andra värderingar skulle sluta att tillåta
            att svenskar adopterar barn från andra länder. Så är det inte
            alls. Det är förvisso många länder som inte vill lämna barn till
            homosexuella. Men det har inte kommit svar - utom från Lettland
            - som tyder på att heterosexuellas adoptioner på något sätt skulle
            komma i fara om Sverige ändrar lagen. Självklart har givarländerna
            rätt att om de vill endast lämna barn till heterosexuella adoptivföräldrar.
            I början kommer en hel del länder säkert att göra så. Men myten
            om att nuvarande svenska möjligheter att adoptera skulle försämras
            kan alltså glömmas bort. Det är helt enkelt inte så.
          </note>
          <note>
            Det tredje gäller fördomarna. Många människor säger i debatten
            att de i och för sig inte har något emot att alla prövas men att
            fördomarna gör det svårt för barnen. Med det resonemanget skulle
            man kunna utesluta väldigt många grupper som på något sätt är
            annorlunda: ovanlig hudfärg, ovanlig religion, osv.
          </note>
          <note>
            Men är det verkligen bra för människorna och barnen att staten
            konserverar fördomar? Dessutom förändras inställningen till homosexuella
            nu väldigt fort. Det är någonting som jag tror att många riksdagsledamöter
            som varit ute på besök i skolklasser har upptäckt.
          </note>
          <note>
            Utvecklingen går snabbt även i andra länder. Homosexuellas adoptioner
            tillåts i många delstater i
          </note>
          <note>
            USA, i Kanada och Nederländerna. I Danmark, Island och Norge
            tillåts styvbarnsadoption för registrerade partner. I alltfler
            länder diskuteras också homosexuellas adoptioner. Det är ingen
            specifik isolerad svensk debatt vi har i den här frågan.
          </note>
          <note>
            Herr talman! Det har i den här debatten ibland förekommit övertramp
            - jag tänker nu inte på debatten i kammaren, utan genom åren -
            från båda hållen. Jag vill verkligen betona att jag och mina liberala
            vänner som stöder förslaget ärligt respekterar att det finns olika
            åsikter. Jag anser inte att alla som är emot homosexuellas adoptioner
            är moraliserande mörkermän.
          </note>
          <note>
            Jag förväntar mig också att de som är emot min åsikt inte betraktar
            mig som en extrem moralupplösare.
          </note>
          <note>
            Hela den här frågans utveckling hänger så mycket ihop med olika
            traditioner, kulturer och historiska sammanhang. Man måste helt
            enkelt respetera att människor har olika uppfattning.
          </note>
          <note>
            Frågan handlar inte i första hand om vuxna människors rätt. För
            mig är det visserligen en självklar utgångspunkt att människor
            ska ha rätt att välja sin livsstil fritt så länge de inte skadar
            någon annan. Men det är som sagt inte den principen det handlar
            om när det gäller homosexuellas rätt att prövas för adoption.
          </note>
          <note>
            Det handlar om att alla barn som lämnas till adoption ska ha
            rätt att få alla kärleksfulla tänkbara föräldrar prövade. Det
            är inte rätt mot barnen att i förväg utesluta någon grupp.
          </note>
          <note>
            För Folkpartiet har den individuella utgångspunkten tillsammans
            med utredningens välavvägda slutsatser varit utslagsgivande när
            vi som parti har bestämt oss för att säga ja till att homosexuella
            ska få prövas som adoptivföräldrar. När vi ställde de svåra frågorna
            mot invanda föreställningar blev till sist det enda logiska svaret
            för de flesta av oss: Ja, lagen ska inte utesluta någon grupp.
          </note>
          <note>
            Herr talman! Med det yrkar jag för Folkpartiets del bifall till
            utskottets förslag i betänkandet.
          </note>
          <note type="speaker">
            Anf. 47 CHRISTEL ANDERBERG (m) replik:
          </note>
          <note>
            Herr talman! Jag hade egentligen inte tänkt begära replik, men
            jag kan inte riktigt acceptera att Ulf Nilsson försöker att framställa
            det som att Folkpartiet liberalerna skulle ha monopol på tolerans
            i Sveriges riksdags kammare. Det är inte någon här som har ifrågasatt
            människors rätt att leva i vilka familjekonstellationer de vill.
            Var och en har naturligtvis rätt att ha och utöva sin sexuella
            läggning. Det är inte alls det som debatten gäller.
          </note>
          <note>
            Det finns fortfarande fördomar kvar. Olika opinionsmätningar
            visar att en majoritet av Sveriges befolkning är emot att homosexuella
            ska kunna få rätt att adoptera barn. Tycker Ulf Nilsson och Folkpartiet
            att man i den i och för sig angelägna kampen att förändra gamla
            attityder - Marianne Carlström talade om att bryta ned fördomar
            - ska använda barnen som verktyg för detta? Är det inte snarare
            en uppgift för oss vuxna?
          </note>
          <note>
            Sedan till frågan om möjligheten för registrerade partner att
            vara goda föräldrar. Det finns inte någon som har ifrågasatt det.
            Men det är inte där problemet ligger. Forskningen och erfarenheterna
            visar att många av de adopterade barnen har med sig jättestora
            problem redan från början. Det ligger i de faktorer som härrör
            sig från tiden före adoptionen.
          </note>
          <note>
            Man kan inte när ett barn är åtta månader gammalt om det i 14-årsåldern
            kommer att begå självmord, försöka att begå självmord, få problem
            med drogmissbruk eller kriminalitet. Men man vet att adopterade
            utgör en riskgrupp. Alla experter är eniga om att det faktum att
            ett barn dessutom skulle ha två mammor eller två pappor utgör
            ytterligare en riskfaktor som kommer att innebära en belastning
            .
          </note>
          <note type="speaker">
            Anf. 48 FÖRSTE VICE TALMANNEN:
          </note>
          <note>
            Talartiden är ute.
          </note>
          <note type="speaker">
            Anf. 49 CHRISTEL ANDERBERG (m) replik:
          </note>
          <note>
            Herr talman! Tycker inte ni folkpartister att man mot den bakgrunden
            ändå måste se till försiktighetsprincipen?
          </note>
          <note type="speaker">
            Anf. 50 ULF NILSSON (fp) replik:
          </note>
          <note>
            Herr talman! Alla experter är verkligen inte överens om det.
            De forskare som har sysslat med studier om barn i homosexuella
            miljöer har inte kunnat se några påvisbara skillnader. De anser
            tvärtom att det vore en mycket felaktig slutsats att ta för givet
            att de besvären skulle uppträda just hos adopterade barn.
          </note>
          <note>
            Det finns inga signifikanta skillnader mellan barn som har levt
            i homosexuella miljöer och barn som har levt i andra miljöer.
          </note>
          <note>
            Christel Anderberg frågade om jag ansåg att
          </note>
          <note>
            Folkpartiet har monopol på toleransfrågorna. Det anser jag naturligtvis
            inte. Dessutom talade jag inte så mycket om riksdagsdebatterna
            de senaste åren. Varje parti har sina traditioner. Jag anknöt
            till att vi har en lång tradition av tolerans också är emot diskriminering.
            Jag nämnde exemplet när brottsbegreppet homosexualitet avskaffades
            på 40-talet. Jag vet inte vad
          </note>
          <note>
            Högerpartiet på den tiden röstade på i den frågan. Det kan vi
            ta reda på senare om vi är intresserade av historia.
          </note>
          <note>
            Det är naturligtvis inte barnens uppgift att bryta fördomar.
            Men det är heller inte lagstiftarens uppgift att konservera fördomar.
            Redan i dag finns det många barn som lever och har föräldrar som
            är homosexuella. Jag tror snarare att de drabbas om samhället
            visar att det på något sätt betraktar dessa föräldrar som andra
            klassens föräldrar.
          </note>
          <note>
            Jag tycker att man använder begreppen experter och remissinstanser
            lite slarvigt. Det finns inga fakta i den forskning som finns
            som tyder på att barn till homosexuella föräldrar skulle drabbas
            av några särskilda svårigheter.
          </note>
          <note type="speaker">
            Anf. 51 CHRISTEL ANDERBERG (m) replik:
          </note>
          <note>
            Herr talman! Det finns faktiskt sådana fakta. Det konstaterar
            t.o.m. regeringen, om Ulf Nilsson har läst överst på s. 25 i propositionen.
            Forskningen visar att barn i homosexuella familjer ofta har vissa
            problem.
          </note>
          <note>
            Till detta kommer att forskningen bara rör barn i homosexuella
            familjer där det finns biologiska band till en av föräldrarna.
            När vi talar om utlandsadoptioner finns ju inga sådana band över
            huvud taget, vilket gör de barnens situation så mycket svårare
            när det gäller identitetsutvecklingen.
          </note>
          <note>
            Faktum är, Ulf Nilsson, att när det gäller utlandsadopterade
            barn och deras situation i en homosexuell familj så finns det
            ingen forskning över huvud taget.
          </note>
          <note>
            När vi går till beslut i dag har vi ingen aning om vilka konsekvenser
            det beslutet kommer att få. Tycker inte
          </note>
          <note>
            Ulf Nilsson att vi lite grann skulle fundera på försiktighetsprincipen?
            Den säger enligt FN:s barnkonvention att när man inte vet vilka
            konsekvenser ett beslut får för barn, och om det verkligen är
            till deras bästa, så ska man avstå.
          </note>
          <note type="speaker">
            Anf. 52 ULF NILSSON (fp) replik:
          </note>
          <note>
            Herr talman! När man väl har accepterat själva idén och kommit
            fram till att det inte är något omoraliskt eller onaturligt att
            homosexuella människor är föräldrar - bara för tio tjugo år sedan
            tyckte man motsatsen, och ifrågasatte inte ens detta - så måste
            man ha väldigt goda skäl för att utesluta just den gruppen från
            att komma i fråga om att ansöka om adoption. Christel Anderberg
            säger ju att hon inte ifrågasätter att homosexuella kan vara bra
            föräldrar.
          </note>
          <note>
            Det finns många miljöer med människor med olika livsstil, olika
            religion och olika originella sätt att bete sig där man kan diskutera
            att det på ett eller annat sätt kan vara svårigheter för barnen
            att växa upp. Då skulle vi kunna börja om från början, och säga
            att det kanske är olämpligt att människor som jobbar med vissa
            yrken adopterar barn generellt sett osv.
          </note>
          <note>
            Den enda vettiga principen måste vara att utgå från det enskilda
            fallet, och inte utesluta en hel grupp oavsett om det handlar
            om homosexuella eller om en viss folkgrupp, en viss yrkesgrupp
            eller någonting annat.
          </note>
          <note>
            Om man inte ifrågasätter att homosexuella kan vara lika bra föräldrar,
            som Christel Anderberg säger, och om man väl har tänkt den tanken
            så måste man också sluta behandla dem negativt som en grupp i
            lagstiftningen.
          </note>
          <note type="speaker">
            Anf. 53 KIA ANDREASSON (mp):
          </note>
          <note>
            Herr talman! Barn behöver vuxna vårdnadshavare som älskar dem,
            vårdar dem och vägleder dem till att bli förstående, empatiska,
            positiva och hänsynstagande människor - barn som får självkänsla
            och vägledning i att upptäcka sina förmågor men som också medvetandegörs
            om vilka krav och gränser som finns.
          </note>
          <note>
            Detta, herr talman, måste vara grundprincipen och det allra viktigaste
            vid prövning av om en internationell adoption ska ske.
          </note>
          <note>
            Om det finns ett visst konkret par eller en person som kan ge
            barn kärlek, trygghet och en god uppväxtmiljö så bör vi akta oss
            för att definiera barnets bästa ensidigt utifrån våra egna politiska,
            sociala och religiösa värderingar. Det gäller särskilt våra värderingar
            av olika samlevnadsformer och människors sexuella läggning. Enligt
            dem som är emot förslaget i dag och som vill utesluta vissa personer
            från att prövas gäller värderingaspekten, och det är tydligen
            personernas sexualitet som är huvudargumentet i botten.
          </note>
          <note>
            Vad har, herr talman, den fria kärleken och den frivilliga sexuella
            akten mellan vuxna människor att göra med om personerna har bra
            egenskaper, känslor och ordnade förhållanden för att kunna ta
            hand om barn? Vad har det att göra med bedömningen av huruvida
            de har förutsättningar att bli lämpliga föräldrar? Kollas även
            heterosexuella makars sexuella beteende vid adoptionsprövning?
          </note>
          <note>
            Det andra argumentet är könssammansättningen.
          </note>
          <note>
            Tänk er att två kvinnor med olika egenskaper tillsammans vill
            ta hand om ett barn. Har inte kvinnor -
          </note>
          <note>
            två eller flera i grupp - tagit hand om barn genom historiens
            skeden och inom olika kulturer?
          </note>
          <note>
            Eller är det kanske snarare det att två män med olika egenskaper
            tillsammans vill ta hand om ett barn? Är det en skrämmande tanke?
          </note>
          <note>
            Män ska kanske inte, enligt någras åsikt, över huvud taget ta
            hand om barn, utan endast vara en förebild och ett identifikationsobjekt
            - och då helst för den gamla etablerade mansrollen i ett patriarkaliskt
            uppbyggt samhälle och i en konservativ familjebildning för att
            mannens överordning och kvinnans underordning ska framstå tydligt
            och klart. Ska två män ha huvudansvaret för barn så sätts gamla
            ordningar ur spel. Kärnfamiljens mönster bryts.
          </note>
          <note>
            I kd:s reservation till betänkandet står det tydligt och klart:
            Vår utgångspunkt är att äktenskapet bör vara den juridiska formen
            för samlevnad mellan man och kvinna - punkt!
          </note>
          <note>
            Det traditionella och överlevande familjebegreppet som kommer
            fram i alla olika sammanhang här i denna riksdag är knutet till
            relationen mellan föräldrar och barn. Alf Svensson har upprepat
            det här med
          </note>
          <note>
            "mamma och pappa", och sagt att det är kärnpunkten i varför man
            är emot förslaget. Men, herr Svensson, redan i dag i lagstiftningen
            har man eller kvinna som ensamstående och som har fyllt 25 år
            rätt att prövas även för internationell adoption. Därför faller
            hela argumenteringen om att det måste vara mamma, pappa och barn!
            Det är det som är så olyckligt nu; det finns regler som inte är
            likaberättigande.
          </note>
          <note>
            Lagförslaget ger alltså homosexuella par rätten att få prövas
            som adoptivföräldrar, dvs. samma förfarande som gäller för heterosexuella
            par och för ensamstående. Heterosexuella par eller ensamstående
            har ingen ovillkorlig rätt att få adoptera, utan de har rätt att
            få bli prövade för att se om de är lämpliga. De genomgår en lång
            utredningsprocess för att bli godkända. Utgångspunkten ska vara
            barnets bästa. En diskriminerande lagstiftning, herr talman, ersätts
            med likabehandlingsprincipen i viss utsträckning.
          </note>
          <note>
            Miljöpartiet har samarbetat med regeringen och
          </note>
          <note>
            Vänsterpartiet om propositionen därför att vi värnar alla människors
            lika värde och allas likhet inför lagen samt barnens behov och
            rätt i samhället.
          </note>
          <note>
            I den högljudda kritiken mot att låta homosexuella få prövas
            som adoptivföräldrar upprepas likt ett mantra att homosexuella
            föräldrar inte är förenligt med barnens bästa. I detta ligger
            givetvis uppfattningen att homosexualitet är fel och onaturligt.
            Föräldrar vars sexuella läggning är fel kan därmed knappast vara
            bra föräldrar. Man kan fråga sig hur kritikerna förhåller sig
            till att ensamstående får adoptera. Kärnfamiljsförespråkarna borde
            ha svårt för planerat ensamstående föräldrar.
          </note>
          <note>
            Barn, och vad som är barnets bästa, borde aldrig på det sätt
            som har skett i denna debatt användas som slagträn i händerna
            på dem som tar avstånd från eller fördömer homosexualitet. Fördomar
            mot homosexualitet och därmed homosexuella som föräldrar finns
            hos den omvärld som kritiserar homosexuella. Det adopterade barnet
            löper ingen risk för att drabbas av negativa men om vi alla accepterar
            dess föräldrars sexuella läggning och deras föräldraskap. Dessutom
            finns det ju redan homosexuella par som har vårdnaden om barn.
          </note>
          <note>
            Vi har noterat att forskningen har påvisat att adopterade barn
            uppvisar en större sårbarhet än icke adopterade.
          </note>
          <note>
            Den problematiken är dock hänförlig till adoptionsinstitutet
            som sådant och giltig även för av heterosexuella adopterade. Dessa
            problem bör inte tas till intäkt för att exkludera homosexuella
            från rätten att prövas. Snarare bör forskningen fokusera adopterade
            barns generella psykiska hälsa och de speciella behov dessa barn
            kan ha. Denna förståelse, denna insikt, har vi inte tidigare haft
            till så stor del som vi nu har.
          </note>
          <note>
            Det förtjänar att uppmärksammas att de utredningar som gjorts
            om barn i homosexuella familjer konstaterat att dessa barn och
            deras psykiska hälsa inte skiljer sig från andra barns. Förvisso
            har vissa haft upplevelser hänförliga till omgivningens reaktioner,
            men barnen har dock haft instrument att hantera detta samt upplevt
            den egna familjen som normal och självklar.
          </note>
          <note>
            Kommittén om barn i homosexuella familjer har lagt fram ett omfattande
            forskningsunderlag som belyser frågan ur ett brett perspektiv.
            Forskningsresultatet visar att registrerade partners allmänt sett
            kan erbjuda adoptivbarn en god uppväxtmiljö samt att de kan tillgodose
            adoptivbarns särskilda behov - detta även i beaktande av adoptanternas
            homosexuella relation. Men hänsyn till den till följd av gällande
            rätt ringa förekomsten av barn i homosexuella familjebildningar
            finns inte så många studieobjekt, och underlaget är därför litet.
            Därtill påverkas forskningsmetodiken vad gäller urvalsprincipen.
            Förutsättningarna innebär dock endast att forskningsresultaten
            får bedömas med försiktighet och inte att de ska avfärdas eller
            tolkas motsatsvis. Homosexuella par kanske t.o.m. har bättre förmåga
            att hantera utanförskapet och kan med egna erfarenheter hjälpa
            adopterade barn med dessa känslor.
          </note>
          <note>
            Herr talman! Miljöpartiet anser, till skillnad från regeringen,
            att lesbiska par som registrerat partnerskap eller lever i ett
            samboförhållande ska ges tillgång till assisterad befruktning
            vid allmänt sjukhus. Jag yrkar bifall till reservation 7.
          </note>
          <note>
            Vi ser inte att problematiken med att fastställda det rättsliga
            föräldraskapet är av sådan dignitet att slutlig ställning i frågan
            inte kan tas i samband med nuvarande proposition. Tvärtom ser
            vi det som ytterst olyckligt att lesbiska pars möjligheter att
            få bli föräldrar på detta vis skjuts på framtiden. Liksom vad
            gäller förslaget om att ge homosexuella par rätt att ansöka om
            adoption bör det endast av relevans för lesbiska pars möjlighet
            att få tillgång till assisterad befruktning vara huruvida de uppfyller
            kriterier för gott föräldraskap. De som kritiserat förslaget att
            låta homosexuella få rätt att prövas som adoptanter på grund av
            att kritikerna befarat att adopterade, som enligt viss forskning
            bär på en viss sårbarhet, skulle lida extra men att av att ha
            homosexuella föräldrar borde ha välkomnat assisterad befruktning.
            Vid assisterad befruktning är barnet biologisk avkomma till en
            av kvinnorna, varför den problematik som kan ar hänförlig till
            adoptionsinstitutet inte föreligger.
          </note>
          <note>
            Avslutningsvis, herr talman! Kärleksfulla föräldrar och en god
            uppväxtmiljö kan nog värna barnet mot homofobins yttringar och
            ge det goda instrumentet för att hantera fördomsfulla minoriteter
            i samhället.
          </note>
          <note>
            Vi ser fram emot en förändring av adoptionslagstiftningen så
            att även sammanboende heterosexuella och homosexuella kan få rätten
            att prövas för gemensam adoption.
          </note>
          <note>
            I detta anförande instämde Mikael Johansson och
          </note>
          <note>
            Per Lager (båda mp), Tasso Stafilidis (v) och Anders
          </note>
          <note>
            Bengtsson (s).
          </note>
          <note type="speaker">
            Anf. 54 RAIMO PÄRSSINEN (s):
          </note>
          <note>
            Herr talman! Varje litet barn har all rätt i världen att känna
            sig betydelsefull och lika viktig som alla andra barn. Ingen liten
            människa ska behöva gå omkring och känna sig rädd eller fara illa
            därför att vuxna strider. Barnen, de allra minsta människorna,
            förtjänar och har rätt att kräva all den kärlek, trygghet och
            omtanke som vi vuxna förmår att ge dem. Barndomen är en viktig
            del i en människas utveckling och liv. Den går inte i repris.
            Sår och revor kan vara svåra att rätta till i vuxen ålder.
          </note>
          <note>
            Men när det väl kommer till kritan är detta bara ord. Det spelar
            ingen roll hur många gånger jag och andra ledamöter står här i
            talarstolen och garanterar
          </note>
          <note>
            "att vi gör det för barnens bästa" om vi inte menar något med
            våra högtidstal. Om vi verkligen menar vad vi säger måste vi gå
            från ord till handling. I dag, den 5 juni 2002, har vi chansen
            att rätta till några av de orättvisor och fördomar som Sveriges
            barn utsätts för.
          </note>
          <note>
            Herr talman! Jag är glad över att vi nu äntligen debatterar lagutskottets
            betänkande Partnerskap och adoption, m.m. Vägen hit har varit
            lång och kantad av bra och konstruktiva diskussioner men också
            av märkliga inlägg i den offentliga debatten, kryddade av fördomar
            och tyckanden. I betänkandet, som stöds av utskottsmajoriteten,
            finns flera goda förslag; goda därför att de sätter barnens villkor
            i centrum; goda därför att ambitionen är att rätta till den diskriminering
            som finns i adoptionslagstiftningen. I stället för den nuvarande
            lagen, som kräver att föräldrarna har rätt sexuella läggning,
            tar det nya förslaget sin utgångspunkt i att det goda föräldraskapet
            inte sitter i den sexuella läggningen utan i förmågan att ge barnet
            en trygg och kärleksfull uppväxt.
          </note>
          <note>
            Jag har tänkt att uppehålla mig vid betänkandets förslag om styvbarnsadoption.
            Svensk lagstiftning tillåter bara att vissa par får prövas för
            adoption: det gifta, heterosexuella paret. Är det rimligt? Är
            det en lagstiftning i takt med tiden? Svaret är nej.
          </note>
          <note>
            Frågan om homosexuella partner ska kunna prövas för styvbarnsadoption
            väcker heta känslor. Det kan tyckas vara en aning märkligt med
            tanke på att det inte är nytt att leva i homosexuella familjer.
            Men homosexuella familjer är mer synliga än tidigare. Det sociala
            tabut kring homosexualitet har brutits. Alltfler homosexuella
            föräldrar vågar leva ett öppet liv i enlighet med sina livsmål.
            Tack och lov har samhället blivit mer öppet och tolerant. Det
            är ett steg i rätt riktning, men givetvis finns fortfarande mycket
            att göra för att utrota fördomar och vanföreställningar, och vi
            som är politiker och folkvalda bör gå i täten.
          </note>
          <note>
            Tusentals barn i det här landet har en homosexuell förälder.
            Om bl.a. de här barnens rättigheter ska debatten handla om. Fortfarande
            i denna vackra sommardag år 2002 riskerar många barn att falla
            offer för diskriminering och fördomar. Och detta sker med vårt
            goda minne.
          </note>
          <note>
            Det är en självklarhet att lagstiftningen ska skydda och stötta
            medborgarna. Speciellt viktigt är det att lagen skyddar dem som
            inte kan eller har svårt att göra sig hörda - barnen. Som medmänniskor,
            politiker och lagstiftare är det vår plikt att alltid sätta barnens
            behov och välbefinnande i första rummet. Våra lagar ska skydda
            barnen både socialt och ekonomiskt.
          </note>
          <note>
            Vid styvbarnsadoptioner har barn i heterosexuella familjer möjlighet
            att t.ex. adopteras av pappans nya hustru om mamman inte längre
            finns med i bilden.
          </note>
          <note>
            Detta ger barnen en känslomässig trygghet, stabilitet och arvsrätt.
            Denna trygghet förnekas motsvarande barn i homosexuella familjer.
          </note>
          <note>
            I betänkandet utgår utskottsmajoriteten ifrån principen att ett
            barn som vårdas av två vuxna hellre bör ha båda dessa som rättsliga
            föräldrar än bara en av dem. Det är viktigt att säga att avsikten
            med styvbarnsadoption inte är att ta ett barn ifrån en förälder.
            I
          </note>
          <note>
            stället handlar det om att med hjälp av lagen se till att barnet
            får ett så bra rättsskydd som möjligt.
          </note>
          <note>
            Det är inte så kontroversiellt - eller hur? Men för vissa, jovisst.
            I reservation nr 1 skriver Kristdemokraterna: "Enligt vår mening
            är det inte ett uttryck för diskriminering av homosexuella par
            att anse att barn har rätt till föräldrar av båda könen." Vidare
            säger de:
          </note>
          <note>
            "Adoptionens syfte och innebörd är att ge barnet en ersättning
            för dess biologiska föräldrar." Kristdemokraterna säger också
            att deras ställningstagande inte inrymmer någon värdering av homosexuella
            personers förmåga att ta hand om barn.
          </note>
          <note>
            Frågan är hur detta ska tolkas. Kristdemokraterna gör det enkelt
            för sig. De förser sig med både hängslen och livrem för att gardera
            sig mot att bli beskyllda för att vara negativa till homosexuella
            förhållanden.
          </note>
          <note>
            Men jag vill påstå att det är just vad de är. För Kristdemokraterna,
            som inte direkt gjort sig kända för att stå upp för den homosexuella
            familjens rättigheter, är tydligen inte barnens skydd så pass
            viktigt. Det är viktigare för detta parti att bevara sitt motstånd
            mot sådana förhållanden genom att bibehålla ett otillräckligt
            skydd för de barn som lever i homosexuella familjer.
          </note>
          <note>
            Visst, Kristdemokraterna skulle aldrig erkänna att de bär på
            fördomar mot homosexuella. Men jag påstår att de ändå låter sådana
            fördomar bilda stommen i sin argumentation. I stället för att
            använda lagstiftningen som ett levande verktyg för att skapa ett
            samhälle fritt från diskriminering vill de anpassa lagarna efter
            ett samhälle som diskriminerar.
          </note>
          <note>
            Det är ovärdigt att en hel grupp människor automatiskt stämplas
            som att de under inga omständigheter kan vara lämpliga föräldrar.
            Självklart har inte alla rätt att adoptera ett barn, men alla
            bör få rätten att prövas.
          </note>
          <note>
            Sedan ska ju varje prövning avgöras individuellt med barnens
            bästa för ögonen. Att ändra på lagstiftningen sänder en tydlig
            signal till de här barnen att det är okej att växa upp i homosexuella
            familjer.
          </note>
          <note>
            Att använda barn och utge sig för att ha patent på vad som är
            barnens bästa, som en del kristdemokrater gör, är mycket osnyggt.
            Samtidigt utsätter de barn och homosexuella familjer för ovisshet
            om deras familjer godkänns av samhället. På så vis upprätthåller
            de den struktur som de sedan använder sig av för att ta makten
            att diskriminera dem som inte följer den heterosexuella familjemallen.
            Resultatet blir att barnen hamnar i kläm, därför att några tar
            sig rätten att bestämma hur andra ska leva. Barnen hamnar emellan
            därför att några tycker att det är okej att diskriminera.
          </note>
          <note>
            Herr talman! Ett vanligt argument mot att ändra lagstiftningen
            är att homosexuella skulle använda barnen som murbräcka för att
            nå ett sexuellt likaberättigande. Detta är inte bara fördomsfullt,
            utan det är också ren och skär dumhet. Det är en orimlig anklagelse
            mot homosexuella föräldrar som vill ge sina barn samma rättsliga
            trygghet som heterosexuella familjer tar för självklart.
          </note>
          <note>
            Det är viktigt för dagens homosexuella familjer och för kommande
            generationer att känna tryggheten att de lever i ett samhälle
            som inte särbehandlar deras barn eller familjer. Dessa behöver
            erkännande och stöd precis som alla vi andra.
          </note>
          <note>
            Faktum är att barn som växer upp i homosexuella familjer inte
            skiljer sig från andra barn. De mår lika bra, utvecklas på samma
            sätt och har lika lätt eller svårt att hitta kompisar. Det är
            det här som ska vara vår ledstjärna.
          </note>
          <note>
            Svensk lag ska inte styras av fördomar och förutfattade meningar,
            utan den ska styras av omsorg om barnens bästa. Det är fördomar
            som ska bekämpas, inte det faktum att människor faktiskt är olika.
            Det hoppas jag att vi i Sveriges riksdag kan vara överens om innan
            den här dagen är över.
          </note>
          <note>
            Herr talman! Med detta yrkar jag bifall till utskottets förslag
            till riksdagsbeslut och avslag på samtliga reservationer.
          </note>
          <note>
            I detta anförande instämde Nikos Papadopoulos,
          </note>
          <note>
            Cinikka Beiming, Anders Berglöv, Hillevi Larsson,
          </note>
          <note>
            Karin Jeppsson, Anders Bengtsson, Marianne Carlström, Christina
            Nenes, Marina Pettersson, Paavo
          </note>
          <note>
            Vallius, Per-Olof Svensson och Rune Berglund (alla s), Kenneth
            Kvist, Tasso Stafilidis, Kjell-Erik Karlsson, Jonas Ringqvist,
            Tanja Linderborg och Sven-
          </note>
          <note>
            Erik Sjöstrand (alla v) samt Kia Andreasson (mp).
          </note>
          <note type="speaker">
            Anf. 55 ALF SVENSSON (kd) replik:
          </note>
          <note>
            Herr talman! Vi har här resonerat om vilket perspektiv som ska
            vara vägledande i den här frågan.
          </note>
          <note>
            Efter Raimo Pärssinens inlägg är det ingen tvekan.
          </note>
          <note>
            Det andades ju så entydigt som någon kan önska att det är de
            vuxnas perspektiv. Vi som inte hyser samma ståndpunkt är då fördomsfulla.
          </note>
          <note>
            Känns det inte något märkligt, Raimo Pärssinen, att anse att
            ungefär hälften av era delegater på den socialdemokratiska kongressen
            eller de som skrev
          </note>
          <note>
            Europakonventionen eller en rad lång rad länder i vår omvärld
            då också är fördomsfulla? Känns det inte något konstigt att vara
            så säker på vad som är fördomar eller inte fördomar? Och förresten
            är de expertinstanser som skulle yttra sig som remissinstanser
            fulla av fördomar, alldeles uppenbart, enligt det sätt att examinera
            som Raimo Pärssinen håller sig med.
          </note>
          <note>
            Sedan fick jag då svar på den fråga som jag ställde till Marianne
            Carlström. Jag frågade henne alldeles nyss: Anser Marianne Carlström
            att det är en fördom att tycka att varje barn har rätt till en
            mamma och en pappa? Då fick jag inget svar. Nu har jag fått det.
            Vi är fördomsfulla som har den inställningen. Men det är i så
            fall inte bara Kristdemokraterna som är det utan också många andra.
            Vi tål att få den beskyllningen.
          </note>
          <note>
            Men det måste kännas lite märkligt att kasta den över så många
            i det egna partiet.
          </note>
          <note type="speaker">
            Anf. 56 RAIMO PÄRSSINEN (s) replik:
          </note>
          <note>
            Herr talman! När det gäller Socialdemokraternas kongress var
            det inte en enda som sade nej till styvbarnsadoption. Också i
            expertutlåtandet från kommittén var man positiv till det. I det
            här fallet är det faktiskt så, Alf Svensson, att det är Kristdemokraterna
            som är isolerade i frågan med sina åsikter.
          </note>
          <note>
            Vi bär ju med oss våra värderingar. Det är helt tydligt. Värderingar
            förändras också över tid. Den som är mer konservativ håller sig
            längre kvar vid gamla värderingar än de som är mer öppna.
          </note>
          <note>
            I det här fallet handlar det faktiskt om att vi vill ge de barn
            som redan finns i homosexuella familjer samma rättsliga skydd
            som andra barn. Då menar jag att om man förvägrar dem det kan
            det bara bygga på att man bär med sig en gammal fördom.
          </note>
          <note type="speaker">
            Anf. 57 ALF SVENSSON (kd) replik:
          </note>
          <note>
            Herr talman! Kan jag bara få ett svar på frågan varför inte Raimo
            Pärssinen med lika stor iver driver att sambopar ska få del av
            denna juridiska rättighet?
          </note>
          <note type="speaker">
            Anf. 58 RAIMO PÄRSSINEN (s) replik:
          </note>
          <note>
            Herr talman! Vad jag förstår har man rätt att bli utsedd till
            särskilt förordnad vårdnadshavare om man lever i äktenskapsliknande
            förhållanden. Den rätten vill vi också ge till registrerade partner
            och de homosexuella som lever i äktenskapsliknande förhållanden.
          </note>
          <note>
            I övrigt kan jag bara konstatera att retoriken hos
          </note>
          <note>
            Kristdemokraterna håller ihop på det sättet att den handlar om
            kärnfamiljen, alltså en familjebildning som ser mer och mer olika
            ut i verkligheten ute i världen. Det handlar om att Kristdemokraterna
            vill göra det lite svårare för folk att skiljas, därför att de
            vill ha det som det var i det tidigare samhället. Hela tiden försöker
            de bromsa, som de konservativa de också är, och hålla kvar de
            här gamla värderingarna.
          </note>
          <note type="speaker">
            Anf. 59 PETRA GARDOS (m):
          </note>
          <note>
            Herr talman! Socialdemokraterna menar att de ser till barnens
            rätt och barnens bästa. Men i debatten om internationella adoptioner
            hamnar de alltid i en argumentation om att homosexuella ska ha
            samma rätt som heterosexuella, alltså från vuxenperspektivet.
            Då slutar de plötsligt att prata om barnens bästa.
          </note>
          <note>
            Många debattörer försöker även, ganska fult, föra in diskussionen
            på att det låter som om de som är emot förslaget om internationella
            adoptioner skulle tycka att homosexuella skulle vara sämre föräldrar.
          </note>
          <note>
            Det har ingen påstått. Detta vill jag verkligen understryka.
            Ställningstagandet har absolut inte med det att göra. Återigen
            ser man alltså genom de vuxnas ögon och inte barnens.
          </note>
          <note>
            Flera har varit uppe i denna talarstol i dag och understrukit
            att de homosexuella bara ska få prövas.
          </note>
          <note>
            Men vad händer i förlängningen när homosexuella par får avslag?
            Kommer debatten då att drivas om hur diskriminerade de homosexuella
            är som inte får adoptera?
          </note>
          <note>
            Vi har också diskuterat hur vi inte ska upprätthålla gamla värderingar.
            I dagens moderna samhälle är många heterosexuella inte gifta,
            utan de är sambor.
          </note>
          <note>
            Varför är ni då så omoderna att ni inte går med på en översyn
            av hela adoptionslagen?
          </note>
          <note>
            Regeringen har tillsatt närmare tusen utredningar sedan den tillträdde
            1994, t.ex. Översyn av lagstiftningen för handel med skrot och
            betongvaror. Varför kunde inte en så här viktig lag vara med bland
            de tusen utredningarna?
          </note>
          <note>
            Slutligen vill jag bestrida att detta är en generationsfråga.
            Jag är inte yngst i riksdagen, men jag räknar mig i alla fall
            till de yngre. Därför, herr talman, instämmer jag i min äldre
            partikollega Christel
          </note>
          <note>
            Anderbergs yrkanden.
          </note>
          <note type="speaker">
            Anf. 60 TANJA LINDERBORG (v) replik:
          </note>
          <note>
            Herr talman! Nej, Petra Gardos, det är uppenbart att detta inte
            är en generationsfråga. Det skiljer åtskilliga decennier mellan
            Petra Gardos och mig, och jag har kommit till en helt annan ståndpunkt.
          </note>
          <note>
            Det är ju så att det här ärendet egentligen handlar om två saker.
            Det ena är att vi utgår från barnens bästa, att barnen ska ha
            rätt till bra föräldrar. Det andra är också, som en bieffekt,
            rätten att slippa bli diskriminerad, att som homosexuell ha rätt
            att bli likabehandlad.
          </note>
          <note>
            Jag kan inte förstå varför det skulle vara så konstigt i Petra
            Gardos ögon egentligen. Med det synsättet måste jag slå fast att
            Petra Gardos anser att det är fullt okej att man blir diskriminerad
            i det här sammanhanget, att man inte ska kunna bli prövad som
            adoptivförälder, medan det däremot är fullt tillåtet för sexualförbrytare
            och andra våldsverkare att kunna bli prövade. Jag undrar om Petra
            Gardos har någon uppfattning om det.
          </note>
          <note type="speaker">
            Anf. 61 PETRA GARDOS (m) replik:
          </note>
          <note>
            Herr talman! Jag vet inte hur sexförbrytare kom in i den här
            debatten. Jag har väl aldrig stått här och påstått, och ingen
            annan heller hoppas jag, att de ska få adoptera eller något sådant.
            Jag anser inte att homosexuella ska få prövas när det gäller internationella
            adoptioner. De andra formerna, närståendeadoptioner osv. som även
            finns i propositionen, stöder jag och de flesta i min partigrupp.
            Så det förstår jag inte.
          </note>
          <note>
            Jag anser inte att vi vet tillräckligt mycket ännu för att man
            ska kunna tillåta internationella adoptioner för homosexuella.
            Sedan tycker jag att homosexuella får göra precis vad de vill,
            gifta sig eller vad som helst. Men de ska inte just nu få adoptera
            barn från andra länder.
          </note>
          <note type="speaker">
            Anf. 62 TANJA LINDERBORG (v) replik:
          </note>
          <note>
            Herr talman! Jag förstår inte varför inte Petra
          </note>
          <note>
            Gardos kunde försöka vara så empatisk att hon förstod vad jag
            sade. Det är nämligen så i dag att ett heterosexuellt par oavsett
            vad de har för bakgrund, en kriminell bakgrund eller vad som helst,
            har rätt att bli prövade. Det handlar om en prövning. Ett homosexuellt
            par har inte rätt att bli prövade. Då frågar jag återigen: Tycker
            inte Petra Gardos att det är diskriminering?
          </note>
          <note type="speaker">
            Anf. 63 PETRA GARDOS (m) replik:
          </note>
          <note>
            Herr talman! Nej, jag tycker inte att det är det i det här fallet.
            Sedan förstår jag inte varför inte ni i
          </note>
          <note>
            Vänsterpartiet och andra partier ställer upp på en översyn där
            t.ex. heterosexuella sambor ska få prövas som adoptivföräldrar
            - om vi nu ska vara så moderna och så framåttänkande, om det är
            en ny tid osv. Varför får de inte prövas? Man kanske inte vill
            gifta sig.
          </note>
          <note>
            Är det inte diskriminerande? Tanja Linderborg nickar, men ändå
            går hon inte med på förslaget om en översyn av adoptionslagen.
          </note>
          <note type="speaker">
            Anf. 64 MARIANNE CARLSTRÖM (s) replik:
          </note>
          <note>
            Herr talman! Det är tydligt att det inte alltid är en generationsfråga.
            Men jag måste ändå säga att enligt de undersökningar som vi gjorde
            i utredningen är det helt klart att det är en generationsfråga.
            Det visar statistiken, och det är bara för Petra Gardos att gå
            in och läsa i den utredningen.
          </note>
          <note>
            Sedan har vi även de SIFO-undersökningar som väldigt många tidningar
            har gjort med anledning av den här debatten. De visar också att
            det är en generationsfråga. Jag är många gånger tveksam till SIFO-
          </note>
          <note>
            undersökningar, men trots allt har ju alla tillfrågade fått samma
            fråga, och det är helt klart. Jag vet inte vad Petra Gardos gör
            ute i sin valkrets, men när jag är ute och pratar, det kan vara
            på skolor och på andra ställen, är det helt tydligt att detta
            är en generationsfråga.
          </note>
          <note>
            Sedan måste jag säga att det är lite märkligt att blanda in heterosexuella
            sambor. Det är ju inte det vi diskuterar i dag. Det har varit
            en utredning om sambolagstiftningen, och det kommer att komma
            förslag där också. Då får vi möjligheter att diskutera om inte
            också heterosexuella sambor skulle ha rätt att adoptera. Jag kan
            väl inte se att det är någon särskilt kontroversiell fråga, så
            det kanske vi kan bli eniga om. Men det är inte det vi diskuterar
            här och nu. Nu gäller det faktiskt varför inte homosexuella ska
            ha rätt att bli prövade som adoptivföräldrar.
          </note>
          <note>
            Då tycker jag att det är märkligt, speciellt i fråga om Moderaterna.
            Kristdemokraterna tar i alla fall rejält avstånd. Men Moderaterna
            säger ja till styvbarnsadoption. De säger att det är okej för
            de barnen att bo med sina homosexuella föräldrar. Men det är inte
            okej för andra homosexuella att bli prövade ens.
          </note>
          <note>
            Det har jag svårt att förstå.
          </note>
          <note type="speaker">
            Anf. 65 PETRA GARDOS (m) replik:
          </note>
          <note>
            Herr talman! Då ska jag försöka förklara det. Jag anser inte
            att man ska ta ett barn utifrån till ett homosexuellt par. Då
            är det, som det tidigare har sagts i debatten, två belastningar.
            Handlar det däremot om en biologisk mamma eller pappa tycker jag
            att det är okej. I så fall skulle det vara väldigt märkligt om
            inte den närstående skulle kunna adoptera. Då har man sin biologiska
            förälder. Det anser jag.
          </note>
          <note type="speaker">
            Anf. 66 MARIANNE CARLSTRÖM (s) replik:
          </note>
          <note>
            Herr talman! Men då är det ju ändå så att alla undersökningar
            visar att det inte finns någonting som säger att homosexuella
            skulle vara sämre föräldrar.
          </note>
          <note>
            Här handlar det om noggrant utprövade adoptivföräldrar.
          </note>
          <note>
            Det finns en sak här som jag tycker har varit väldigt märklig
            i debatten. Det är detta: Vem säger att dem som vi i dag ger rätten
            att adoptera är de allra bästa att hantera ett utanförskap? Jag
            tror ju att homosexuella är vana vid att hantera ett utanförskap.
            De kanske skulle bli ännu bättre adoptivföräldrar än vad heterosexuella
            blir. Då kanske vi slapp de här problemen som alla drar upp i
            olika sammanhang men som man ändå inte vill dra konsekvenserna
            av, alltså att i så fall sluta med internationella adoptioner.
          </note>
          <note>
            Nu tror inte jag att det behövs, men man använder alltid det
            här. Det blir en skräckpropaganda. Det är okej med internationella
            adoptioner men det är inte okej för homosexuella att bli prövade.
            Det finns ingen konsekvens. Kristdemokraterna är trots allt konsekventa,
            men det kan man inte säga om Moderaterna.
          </note>
          <note type="speaker">
            Anf. 67 PETRA GARDOS (m) replik:
          </note>
          <note>
            Herr talman! Det är märkligt hur man kan använda undersökningar
            i vissa fall. I andra fall, när de är väldigt tydliga, kan inte
            Socialdemokraterna stå och tala om att de håller med de undersökningarna.
          </note>
          <note>
            Sedan säger jag återigen, som jag gjorde i mitt anförande: Vem
            har sagt att homosexuella är sämre föräldrar? Har Socialdemokraterna
            patent på att lägga saker i munnen på den som har pratat och som
            inte ens har tänkt tanken? Jag förstår inte detta. Homosexuella
            är inte sämre föräldrar. Det är inte det vi pratar om.
          </note>
          <note type="speaker">
            Anf. 68 TASSO STAFILIDIS (v):
          </note>
          <note>
            Herr talman! Äntligen har vi nått nästan ända fram! Som har påpekats
            tidigare är det fem av riksdagens sju partier som står bakom dagens
            betänkande
          </note>
          <note>
            Partnerskap och adoption.
          </note>
          <note>
            Jag måste tillstå att det från början inte var särskilt självklart
            vilka slutsatser som Kommittén om barn i homosexuella familjer
            skulle ställa sig bakom. Men, herr talman, med facit i hand kan
            jag konstatera att kommittén gjorde ett seriöst arbete som jag
            och
          </note>
          <note>
            Vänsterpartiet står bakom. Man har kommit fram till att det inte
            finns några sakliga skäl för att behålla dagens diskriminerande
            lagstiftning.
          </note>
          <note>
            Herr talman! Detta betänkande handlar om kärlek.
          </note>
          <note>
            Nu har ju Alf Svensson och hela kristdemokratin flytt ur salen.
            Alf Svensson är den enda representanten för
          </note>
          <note>
            Kristdemokraterna som har varit uppe i talarstolen, och det talar
            väl för sig självt. Det jag ska tala om nu är vad jag vill att
            Alf Svensson ska höra. Jag vill att han ska öppna sina ögon och
            öppna sina öron.
          </note>
          <note>
            Det handlar om kärlek och den trygghet alla barn har rätt till.
            Det handlar om att alla barn ska ha samma juridiska rättigheter
            och skydd. Utgångspunkten är självfallet barnets bästa. Det handlar
            i synnerhet om alla barns bästa, till skillnad från dagens lagstiftning
            vilken rör enbart de barn som har heterosexuella föräldrar.
          </note>
          <note>
            Herr talman! Det viktigaste steget vi tar med denna lagstiftning
            är att synliggöra alla de barn som redan i dag existerar och som
            redan i dag lever med sina homosexuella föräldrar. Det handlar
            om både biologiska barn och, Christel Anderberg, adopterade barn.
            De existerar i dag i Sverige. Jag känner många barn som har homosexuella
            föräldrar, och jag känner många homosexuella som har barn. Hur
            många barn som har homosexuella föräldrar känner Alf Svensson?
            Hur många barn som har homosexuella föräldrar känner Christel
            Anderberg och Petra Gardos?
          </note>
          <note>
            Om Alf Svensson hade varit här hade han hört att det är här jag
            talar om perspektiv. När Alf Svensson står i talarstolen i riksdagen
            och frågar vilket perspektiv vi utgår från vill jag svara att
            det är barnens perspektiv, de barn som redan existerar och som
          </note>
          <note>
            Kristdemokraterna gång på gång osynliggör. Är ni inte medvetna
            om att det ni gör är att demonisera dessa barns vardag och dessa
            barns familjer? Eller är ni medvetna om det, och tar ni i så fall
            ansvar för det?
          </note>
          <note>
            En sak är i alla fall säker: Kristdemokraterna och
          </note>
          <note>
            Moderaterna har på inget sätt försökt synliggöra dessa barn.
            De har på inget sätt försökt reglera de rättsliga förhållanden
            för dessa familjer för att ge barn med homosexuella föräldrar
            samma skydd och juridiska rättigheter som barn med heterosexuella
            föräldrar.
          </note>
          <note>
            För Vänsterpartiet råder här ingen tvekan, herr talman. Vår utgångspunkt
            är alla barns bästa. När det specifikt gäller adoptivbarn ska
            varje enskilt barn ha rätt att komma till de absolut bästa och
            mest kompetenta och lämpliga föräldrarna utan att vissa av de
            presumtiva föräldrarna exkluderas enbart på grund av sin sexuella
            läggning. Det är det det handlar om,
          </note>
          <note>
            Petra Gardos. Petra Gardos har visst också gått.
          </note>
          <note>
            Herr talman! Kristdemokraterna hävdar i sin reservation att deras
            ställningstagande inte får ses som en värdering av homosexuella
            personers förmåga att ta hand om barn. Så konstaterar de att sexuell
            läggning i sig inte är diskvalificerande för föräldraskap.
          </note>
          <note>
            Men vad är det då vi debatterar i dag?
          </note>
          <note>
            Homosexualitet är i dag diskvalificerande vad gäller adoption.
            Hela den kristdemokratiska reservationen är ju inget annat än
            en presentation av de kristdemokratiska värderingarna om att äktenskapet
            ska vara den juridiska formen för samlevnad mellan man och kvinna,
            om det naturliga föräldraskapet osv.
          </note>
          <note>
            Kristdemokraterna ger heteronormativiteten ett ytterst tydlig
            ansikte.
          </note>
          <note>
            Kristdemokraterna har de facto en diskvalificerande inställning
            mot homosexuella, men de försöker framställa sig som om de inte
            hade det. Samtidigt försöker de gömma sig bakom argumentet "barnets
            bästa". Alla vi andra, som är för förslaget, har precis samma
            utgångspunkt - barnets bästa. Tydligen drar vi vitt skilda slutsatser.
          </note>
          <note>
            Ingen kan ju anklaga Kristdemokraterna för att i alla andra sammanhang
            värna för och slåss för homosexuellas rättigheter, men att just
            i denna fråga värna barnets bästa - som om barnets bästa och homosexuellas
            rättigheter skulle stå i motsatsrelation till varandra. Varför
            kan ni inte vara ärliga, Kristdemokraterna?
          </note>
          <note>
            Herr talman! De flesta barnen i homosexuell familjer tillkommer
            genom insemination i hemmet eller assisterad befruktning på någon
            klinik utomlands, t.ex. i Danmark. En insemination i hemmet behöver
            inte vara mer komplicerad än att kvinnan inseminerar sig själv
            med sperma som hon fått av en man. Men det blir även allt vanligare
            att två kvinnor och två män gemensamt bestämmer sig för att ha
            barn. Dessa barn existerar också i dag, men osynliggörs av lagstiftningen.
          </note>
          <note>
            En person som har betytt väldigt mycket för att synliggöra dessa
            barns existens är Ammi Helmadotter. Ammi var också expert i Kommittén
            om barn i homosexuella familjer, och hon var den enda experten
            i kommittén som faktiskt var expert just på situationen för barn
            i homosexuella familjer. Ingen annan av experterna hade denna
            kompetens när det gäller att veta just hur barn i homosexuella
            familjer har det.
          </note>
          <note>
            Ammi tog ofta sig själv som exempel för att påvisa det orimliga
            i den nuvarande lagstiftningen. Ammi fick två barn med sin fru
            och sina barns två pappor, och varje gång hon berättade om sin
            verklighet ställde hon frågan som hon själv var så förtvivlad
            över: Vad händer med våra barn om jag dör?
          </note>
          <note>
            I slutet på förra året dog Ammi efter en tids sjukdom. Frågan
            Ammi ställde kvarstår fortfarande. Det är vi, lagstiftare i den
            här kammaren, som har att besvara frågan. Det är Kristdemokraterna
            och Moderaterna som också har att besvara denna fråga.
          </note>
          <note>
            Vilken juridisk rätt har ett barn till sin medmamma, till sin
            mammas fru, om den biologiska mamman har dött? Vilket är det rättsliga
            skyddet? Vilken juridisk rätt har barnet till sin medpappa? Styvbarnsadoption
            kan det ju knappast vara tal om, eftersom detta kräver att den
            biologiska föräldern är gift med den styvförälder som ska adoptera.
            Och vad händer då när den biologiska föräldern plötsligt dör?
          </note>
          <note>
            Den s.k. styvföräldern kan följaktligen inte styvbarnsadoptera
            sin partners barn, i synnerhet inte när den biologiska pappan
            existerar och också han är fullt aktiv i sin föräldraroll.
          </note>
          <note>
            Vad svarar vi en snart elvaårig pojke? Och vad svarar vi alla
            andra barn i samma situation? Vad svarar ni moderater och krisdemokrater?
            Vad svarar
          </note>
          <note>
            Alf Svensson, om han hör mig i någon TV-apparat någonstans i
            huset? Rent juridiskt finns inga band, inga skyldigheter mot ett
            barn som växt upp tillsammans med en medmamma eller en medpappa.
            Så är det oavsett om den biologiska föräldern lever eller ej.
          </note>
          <note>
            Lägg märke till, Christel Anderberg, att jag enbart har lyft
            fram barnperspektivet i mitt anförande!
          </note>
          <note>
            Herr talman! Vi i Vänsterpartiet vill hävda att vår nuvarande
            lagstiftning inte utgår från barnets bästa.
          </note>
          <note>
            Vår nuvarande lagstiftning är heteronormativ och diskriminerar
            alla barn med homosexuella föräldrar.
          </note>
          <note>
            Den diskriminerar alla barn, Alf Svensson! Genom att bifalla
            utskottets förslag tar vi ett steg i rätt riktning.
          </note>
          <note>
            Det rättsliga föräldraskapet ska övervägas ytterligare, och regeringen
            uppmanas av lagutskottet att påskynda utredningsarbetet. Jag vill
            framhålla hur viktigt det är att ta ett helhetsgrepp om frågan,
            så att den blir belyst även utifrån det konkreta exempel jag har
            fört fram. Jag utgår från att detta inte heller är något som Kristdemokraterna
            eller Moderaterna skulle stödja. Eller har jag fel?
          </note>
          <note>
            När det gäller frågan om assisterad befruktning specifikt, herr
            talman, ser inte vi i Vänsterpartiet varför detta inte skulle
            kunna avgöras i dag. I dag har heterosexuella makar och sambor
            tillgång till assisterad befruktning vid allmänt sjukhus. Moderns
            make eller sambo anses som rättslig far till ett barn som avlats
            genom insemination. Barn tillkomna genom insemination i heterosexuella
            parförhållanden anses därigenom i alla avseenden som barn till
            de rättsliga föräldrarna. Det finns enligt den nuvarande ordningen
            ingen möjlighet för spermadonatorn att erhålla rättslig status
            som far.
          </note>
          <note>
            Vänsterpartiet anser att riksdagen redan i dag borde besluta
            om att lesbiska kvinnor som lever i registrerat partnerskap eller
            som lever i samboförhållande ska få tillgång till assisterad befruktning
            vid allmänt sjukhus på samma villkor som gäller för heterosexuella
            par. Vi ser således ingen anledning att utifrån barnets bästa
            upprätthålla skillnaden mellan makar och partner i fråga om möjligheterna
            att få tillgång till assisterad befruktning.
          </note>
          <note>
            Den fråga som är angelägen att ställa är om det är sakligt motiverat
            att upprätthålla denna skillnad i fråga om tillgången till assisterad
            befruktning vid allmänt sjukhus. Svaret är enkelt. Det finns inte
            någon sådan saklig motivering.
          </note>
          <note>
            Men när det är fler än två kvinnor som är inblandade, t.ex. en
            känd donator, en blivande aktiv pappa eller två pappor, som i
            Ammis familj, finns det således anledning att utreda de rättsliga
            förhållandena på ett djupare plan. Fru talman! Jag yrkar således
            bifall till reservation 7.
          </note>
          <note>
            Jag vill också passa på att ställa en fråga till Moderaterna.
            Ni är ju positiva till insemination i er motion. Men av en ren
            slump kanske ni missade att ta med punkten i ert yrkande. Men
            om det vore en slump skulle ju Moderaterna stödja Vänsterpartiets
            reservation för att ge lesbiska kvinnor lika rättigheter som heterosexuella
            till assisterad befruktning. Varför har inte Moderaterna drivit
            frågan om lesbiska och assisterad befruktning? Jag fick för mig
            att ni var seriösa i frågan och menade allvar. Vad tycker ni egentligen
            om assisterad befruktning?
          </note>
          <note>
            Fru talman! Jag står givetvis bakom alla Vänsterpartiets reservationer
            och vårt särskilda yttrande. I
          </note>
          <note>
            övrigt står jag bakom förslaget i utskottets betänkande, och
            det gör jag för barnen. Om Ammi skulle ha levt i dag skulle även
            hon med stolthet sitta på åhörarläktaren, och det skulle hon göra
            för barnen och för kärleken.
          </note>
          <note>
            (Applåder)
          </note>
          <note>
            I detta anförande instämde Mats Einarsson, Kenneth Kvist, Kalle
            Larsson, Alice Åström, Sven-Erik
          </note>
          <note>
            Sjöstrand, Kjell-Erik Karlsson, Jonas Ringqvist,
          </note>
          <note>
            Tanja Linderborg, Peter Pedersen, Lena Olsson och
          </note>
          <note>
            Camilla Sköld Jansson (alla v), Hillevi Larsson och
          </note>
          <note>
            Anders Bengtsson (båda s) samt Kia Andreasson
          </note>
          <note>
            (mp).
          </note>
          <note type="speaker">
            Anf. 69 CHRISTEL ANDERBERG (m) replik:
          </note>
          <note>
            Fru talman! Tasso Stafilidis vände sig särskilt till mig och
            sade: Notera nu att jag har barnperspektivet som utgångspunkt
            för mitt anförande. Men det är ju inte sant. Det inleddes nästa
            triumfatoriskt med: Äntligen står vi här vid den punkt där de
            homosexuella inte längre kommer att diskrimineras.
          </note>
          <note>
            I övrigt kan jag inte svara för Kristdemokraterna.
          </note>
          <note>
            Alf Svensson är inte här.
          </note>
          <note>
            Men när det gäller oss moderater är det inte sant att vi bidrar
            till att osynliggöra barnen i homosexuella familjer. Vi ställer
            upp på regeringens förslag om styvbarnsadoption av partners biologiska
            barn. Vi ställer också upp på regeringens förslag att man ska
            fortsätta att arbeta för det rättsliga föräldraskapet för barnen.
          </note>
          <note>
            Men Tasso Stafilidis har precis som jag lyssnat till
          </note>
          <note>
            Frank Lindblad och tagit del av även en del andra forskningsresultat.
            Dessa visar att många adopterade barn, framför allt utlandsadopterade
            barn, redan nu har mycket stora svårigheter. Det framgår också
            att det krävs jättestora insatser från samhället för att hjälpa
            dessa barn till ett så bra liv som möjligt. Då tycker vi att man
            ska inrikta insatserna på detta i första hand och i andra hand
            avvakta den nya forskning som är på gång innan man går till beslut
            i detta ärende.
          </note>
          <note>
            Jag fick frågan hur vi moderater ställer oss till insemination.
            Det har vi beskrivit i vår reservation. Det är bara det att vi
            instämmer i regeringens bedömning att .
          </note>
          <note>
            Jag får återkomma i nästa replik.
          </note>
          <note type="speaker">
            Anf. 70 TASSO STAFILIDIS (v) replik:
          </note>
          <note>
            Fru talman! Jag inledde med att säga att det inte finns några
            sakliga skäl för att behålla dagens diskriminerande lagstiftning,
            och dagens diskriminerande lagstiftning diskriminerar alltså barnen,
            Christel Anderberg, som lever med homosexuella föräldrar.
          </note>
          <note>
            Fru talman! Christel Anderberg biter sig själv i svansen när
            hon lyfter fram studier som har gjorts av
          </note>
          <note>
            Frank Lindblad och andra som visar att adopterade barn mår dåligt
            och far illa. En sak är säker, nämligen att den majoritet som
            står bakom detta förslag på inget sätt försöker förringa den svåra
            situation som vissa adoptivbarn faktiskt befinner sig i. De har
            det svårt och ska få allt det stöd och all den hjälp som de behöver
            från samhället. Och där har samhället brustit på väldigt många
            olika plan. Och där ska vi på alla sätt tillsammans hjälpas åt
            för att faktiskt ge dessa barn, som i dag är unga vuxna, det stöd
            och den hjälp som de behöver.
          </note>
          <note>
            Men där Christel Anderberg biter sig själv i svansen är när hon
            använder den här argumentationen mot homosexuellt föräldraskap.
            Det hon framför i sin argumentation är nämligen ingenting annat
            än att eftersom vi i dag har en kunskap om att adoptivbarn i heterosexuella
            familjer far illa ska adoptionerna förbjudas. Och något sådant
            förslag har Moderaterna inte lagt fram.
          </note>
          <note type="speaker">
            Anf. 71 CHRISTEL ANDERBERG (m) replik:
          </note>
          <note>
            Fru talman! Det sista är inte helt lätt att replikera på. Först
            och främst är det inte alls fråga om att det råder diskriminering
            av barn som redan i dag befinner sig i homosexuella familjekonstellationer.
            Det som huvuddebatten här gäller är nämligen: Ska vi i fortsättningen
            tillåta att homosexuella partner får rätt att prövas som adoptivföräldrar?
            Det rör alltså barn som fortfarande bor där borta i slummen i
            Bombay. De kan rimligen inte känna sig diskriminerade av den lagstiftning
            som vi har i dag. Detta är ju bara en omskrivning. I själva verket
            tycker Tasso Stafilidis att den här frågan gäller diskriminering
            av homosexuella, vilket vi hävdar att den inte gör.
          </note>
          <note>
            Som det är i dag råder det ett förbud för heterosexuella sambor
            att adoptera. Och ingen har i denna debatt eller under utskottsbehandlingen
            hävdat att det skulle vara ett utslag av diskriminering.
          </note>
          <note>
            Vi har tusentals lagar i Sverige som behandlar människor, individer
            eller grupper av individer, olika och som ger individer olika
            rättigheter. Lagstiftning kan vara särskiljande utan att därför
            behöva vara diskriminerande.
          </note>
          <note>
            När det gäller Frank Lindblads forskning och annan forskning
            säger experterna att dessa barn, vilket vi är överens om, i många
            fall har väldigt allvarliga problem. Forskarna och experterna
            säger att om dessa barn skulle ha homosexuella föräldrar skulle
            det innebära ytterligare en riskfaktor och ytterligare en belastning
            på dessa barn som kanske inte alls har några marginaler för att
            klara detta.
          </note>
          <note>
            I avvaktan på att detta läge har klarnat bör vi inte ta den risken.
            Vi får inte experimentera med barn.
          </note>
          <note type="speaker">
            Anf. 72 TASSO STAFILIDIS (v) replik:
          </note>
          <note>
            Fru talman! Christel Anderberg säger att vi inte får experimentera
            med barn. Tidigare gjorde hon en jämförelse mellan homosexuellt
            föräldraskap och strålning från mobiltelefoner och annat farligt.
          </note>
          <note>
            Det är också intressant när Christel Anderberg tar upp att det
            inte finns någon diskriminering, och ändå osynliggör Christel
            Anderberg alla de internationellt adopterade barn som i dag lever
            i Sverige med sina homosexuella föräldrar.
          </note>
          <note>
            Christel Anderberg vill ju inte tillåta att adopterade barn ska
            få vara föremål för styvbarnsadoption.
          </note>
          <note>
            Där är ni väldigt tydliga.
          </note>
          <note>
            Jag har funderat på om det någonsin har slagit
          </note>
          <note>
            Christel Anderberg att det kanske t.o.m. skulle vara så att för
            vissa barn, för vissa väldigt sårbara internationellt adopterade
            barn, skulle homosexuella föräldrar vara mycket bättre än vad
            heterosexuella föräldrar skulle vara. Har Christel Anderberg någonsin
            slagits av den tanken?
          </note>
          <note>
            Vad Christel Anderberg och Moderaterna i denna kammare gör är
            att de förvägrar alla barn den rätten att komma till de mest lämpliga
            föräldrarna utan att vissa exkluderas på det sätt som Christel
            Anderberg exkluderar och särskiljer. Ändå vill man inte vill påstå
            att det är diskriminering. Men det är diskriminering, och det
            är barnen som diskrimineras.
          </note>
          <note>
            Vid ett senare tillfälle när Christel Anderberg kommer upp i
            debatten igen vill jag höra på vilket sätt
          </note>
          <note>
            Christel Anderberg vill synliggöra de här barnen. Det är tydligt
            att Christel Anderberg inte har läst utredningsbetänkandet. Det
            betänkandet handlar nämligen om barn som lever i homosexuella
            familjer. Som jag sade tidigare i debatten var ingen av experterna
            i den utredningen förutom Ammi Helmadotter, som var positiv till
            förslaget, expert på just barn i homosexuella familjer.
          </note>
          <note type="speaker">
            Anf. 73 ANDERS YGEMAN (s):
          </note>
          <note>
            Fru talman! Barnens bästa har diskuterats mycket från denna talarstol.
          </note>
          <note>
            Barnets bästa talade Alf Svensson om, och barnets bästa talade
            Christel Anderberg om. De flyr nu kammaren för att slippa debatten.
            Men låt oss tala om barnens bästa. Låt oss tala om de tusentals
            barn som växer upp och lever med två föräldrar av samma kön.
          </note>
          <note>
            Låt oss tala om de barnen och deras situation - en situation
            där en av dem som barnet uppfattar som förälder inte kan gå på
            föräldramöte och ta del av information om hur det går för barnet
            i skolan. Eller också kan det vara en situation där den som barnet
            uppfattar som förälder inte, om barnet skulle råka ut för en olycka,
            kan få ta del av patientinformation. Om den ena föräldern är borta
            får kanske den andra föräldern inte ens veta att barnet har förolyckats.
            Det handlar också om barn som saknar arvsrätt.
          </note>
          <note>
            Om Kristdemokraterna menar allvar med sitt tal om att homosexuella
            är lika bra föräldrar och menar allvar med sitt tal om barnets
            bästa, varför vill Kristdemokraterna då inte ge de här barnen
            rätten till sina föräldrar - precis som gäller för alla andra
            barn? Där är Kristdemokraterna oss svaret skyldiga.
          </note>
          <note>
            Att se till barnens bästa innebär att alla de barn som kommer
            till Sverige ska få möjlighet att få de absolut bästa föräldrarna.
            Det är vår skyldighet som politiker att utforma lagar och regler
            så att alla barn kan få de absolut bästa föräldrarna.
          </note>
          <note>
            Om Moderaterna och Kristdemokraterna menar allvar när de säger
            att homosexuella är lika bra föräldrar som heterosexuella, varför
            ska då homosexuella inte få prövas för adoption? Om de är lika
            bra föräldrar som heterosexuella föräldrar innebär det att det
            bland de homosexuella faktiskt finns människor som är bättre föräldrar
            än andra heterosexuella. Om de är lika bra kommer det i båda grupperna
            att finnas de som är bra föräldrar och de som är dåliga föräldrar.
          </note>
          <note>
            Skillnaden är att Kristdemokraterna och Moderaterna vill förvägra
            hälften av dem att prövas som adoptivföräldrar, att prövas om
            de är bra föräldrar.
          </note>
          <note>
            Kristdemokraterna tycker att deras egen partiledare
          </note>
          <note>
            Alf Svensson kan prövas som adoptivföräldrar. De tycker också
            att inbrottstjuven kan prövas som adoptivförälder och att den
            som slår sina nuvarande barn kan prövas som adoptivförälder men
            inte den som lever i en samkönad relation. Den personen är per
            definition utesluten för att prövas.
          </note>
          <note>
            Varför ska inte de barn som kommer till Sverige få tillgång till
            de absolut bästa föräldrarna? Varför ska inte de som har valt
            att leva med en partner av samma kön prövas på samma villkor som
            alla andra om barnens bästa verkligen är det som står för ögonen?
            Där är Kristdemokraterna och Moderaterna oss svaret skyldiga.
          </note>
          <note>
            I detta anförande instämde Hillevi Larsson, Anders Bengtsson,
            Marianne Carlström, Carina Ohlsson,
          </note>
          <note>
            Christina Nenes, Lars Lilja och Cinnika Beiming (alla s), Tasso
            Stafilidis och Tanja Linderborg (båda v)
          </note>
          <note>
            samt Helena Bargholtz (fp).
          </note>
          <note type="speaker">
            Anf. 74 LENNART NILSSON (s):
          </note>
          <note>
            Fru talman! I det socialdemokratiska partiet, som jag tillhör,
            har vi rätt att ha olika uppfattningar utan att vi för den skull
            inte blir respekterade som goda socialdemokrater. Ibland funderar
            jag på hur det skulle vara med den saken hos Kristdemokraterna.
          </note>
          <note>
            Det heter ju att när prästen svär är det rätt. Ibland kan man
            fundera på hur en kristdemokratisk riksdagsledamot med avvikande
            mening skulle bli betraktad av sin partiledare.
          </note>
          <note>
            I morgon får vi säkert i medierna läsa att riksdagen har beslutat
            att ge homosexuella rätt att adoptera barn. Jag har sett det på
            text-TV, och det har stått i tidningen. Det hör jag också av folk
            på gatan. Budskapet sprids ju att riksdagen ska ge homosexuella
            rätt att få adoptera barn.
          </note>
          <note>
            Jag är mot att homosexuella ska få adoptera barn.
          </note>
          <note>
            Jag är mot att Alf Svensson ska ha rätt att adoptera barn. Jag
            är mot att Tasso Stafilidis ska ha rätt att adoptera barn. Bekymret
            är väl just att det i den allmänna diskussionen i medierna framställs
            som att riksdagen ska besluta att ge människor rätt att adoptera
            barn. Så är inte fallet.
          </note>
          <note>
            Jag är för att man ska ha rätt att bli prövad när det gäller
            att kunna adoptera barn. Det är lite skillnad jämfört med att
            man ska ha den rätten.
          </note>
          <note>
            Jag skulle önska att jag i morgon - oavsett vilken uppfattning
            man har - när jag möter Svensson på torget eller på gatan kan
            tala om för Svensson att det inte alls handlar om att man ska
            ha rätt att adoptera barn. I stället ska beslutet i Sveriges riksdag
            handla om att man ska ha rätt att bli prövad - det är en väldig
            skillnad.
          </note>
          <note>
            Om alla hjälptes åt här gick det kanske att minska lite av de
            fördomar som sprids, inte minst av politiker i Sveriges riksdag.
          </note>
          <note>
            Fru talman! Jag ville ha detta sagt eftersom det blir en diskussion
            från felaktiga utgångspunkter i den vardag som vi möter på gator
            och torg. Det handlar alltså om att man ska ha rätt att bli prövad,
            inte om att ha rättighet att få adoptera barn.
          </note>
          <note>
            Fru talman! Jag yrkar bifall till utskottets förslag i betänkandet.
          </note>
          <note>
            I detta anförande instämde Carina Ohlsson, Hillevi Larsson, Anders
            Ygeman, Anders Bengtsson, Marianne Carlström, Christina Nenes,
            Göran Norlander och Lars Lilja (alla s), Tasso Stafilidis och
            Tanja
          </note>
          <note>
            Linderborg (båda v) samt Helena Bargholtz (fp).
          </note>
          <note type="speaker">
            Anf. 75 ANNA KINBERG (m):
          </note>
          <note>
            Fru talman! Kolleger! Åhörare! "Ett modernt samhälle måste vara
            öppet och omsluta alla, oavsett det individuella valet av livsstil,
            så länge detta inte begränsar någon annans rätt till frihet. Det
            är inte politikens uppgift att avgöra vad som är rätt samlevnadsform,
            hur barn ska tas om hand, att definiera den bästa musiken eller
            den främsta litteraturen."
          </note>
          <note>
            Så står det i Moderaternas idéprogram, På tröskeln till mänsklighetens
            bästa tid, som antogs i Jönköping i höstas. Jag instämmer fullständigt
            i det.
          </note>
          <note>
            Mot den bakgrunden är det bra att enigheten här inne är nästan
            total när det gäller närståendeadoptioner. I i alla fall ett avseende
            erkänner man att homosexuella kan vara minst lika bra föräldrar
            som andra.
          </note>
          <note>
            Men det är också tråkigt och lite konstigt att vi inte är lika
            överens om att öppenheten och rättvisan ska omfatta alla och alla
            barn.
          </note>
          <note>
            Till skillnad från majoriteten i min partigrupp tycker jag att
            alla barn, oavsett var de är gjorda och av vilka, ska ha rätt
            att komma till bra föräldrar och att prövningen av vilka som är
            bra föräldrar ska göras just utifrån individernas lämplighet att
            bli just bra föräldrar. Det är många faktorer som avgör om man
            kan bli en bra förälder, men föräldrarnas kön och deras orsak
            att tycka om varandra är inte en av dem.
          </note>
          <note>
            Om man verkligen menar allvar med att lagstiftningen ska utgå
            från barnets bästa kan man inte utesluta vissa vuxna som vill
            ge barn trygghet från att ens prövas, för det är vad det handlar
            om, på grund av deras sexuella läggning. Fördomar ska inte styra
            lagstiftning.
          </note>
          <note>
            Inga vuxna har rätt att bli föräldrar - flera har sagt det i
            debatten - men alla barn har rätt att växa upp i en trygg familj.
            Det finns många varianter på trygga familjer nuförtiden. Gifta
            mammor och pappor med bara egna barn är bara en av de sorters
            familjer som finns. I dag är det minst lika vanligt att växa upp
            med en mamma och en plastpappa, t.ex., och hans barn från ett
            tidigare förhållande, eller med en mamma och pappa som inte är
            gifta. Det finns tiotusentals barn som bor med homosexuella föräldrar
            redan i dag. Så här ser verkligheten ut.
          </note>
          <note>
            Den som menar allvar med att vilja alla barns bästa kan inte
            blunda för att barn i dag lever i många olika sorters familjer.
            Jag vill inte döma ut dem som otrygga, eftersom trygghet inte
            kommer av hur familjen hänger ihop rent rättsligt tekniskt utan
            av hur trygg och kärleksfull den är. Jag ser hellre en snäll platsmamma
            eller två snälla pappor än två gifta men kärlekslösa eller kanske
            t.o.m. våldsamma föräldrar av olika kön.
          </note>
          <note>
            Man kan inte blunda för att många barn inte har någon familj
            alls. De biologiska föräldrarna kanske är döda. De är kanske hemlösa
            eller prostituerade eller saknar av andra skäl möjlighet att ta
            hand om sina barn. Det är därför det finns adoption över huvud
            taget. Alternativet för de allra flesta barn som adopteras är
            inte att växa upp i en villa med stor trädgård och sina biologiska
            lyckligt gifta föräldrar, utan det kan vara att dö på gatan. Adoption
            kan vara det barnets enda chans till ett bättre liv eller till
            ett liv över huvud taget.
          </note>
          <note>
            Det är inte alla här inne som håller med om det.
          </note>
          <note>
            Kristdemokraten Tuve Skånberg, m.fl., menar t.ex. i en motion
            att adoption enligt regeringens förslag inte ens skulle vara till
            barnets bästa om båda de biologiska föräldrarna var döda. Det
            tycker jag är en cynisk inställning. Dessa motionärers inställning
            verkar vara att barnet hellre får dö på gatan än växa upp hos
            två kärleksfulla homosexuella föräldrar. Det tycker jag är hemskt
            tråkigt. Det må vara deras tolkning av vad som är barnets bästa,
            men det är definitivt inte min.
          </note>
          <note>
            Det har av mer nyanserade debattörer påståtts att homosexuella
            föräldrar visserligen kan vara trygga och bra och att det kan
            vara bra för ett barn att komma till en sådan familj, men man
            ska inte tillåta adoption från andra länder. De barnen har redan
            svikits av sina föräldrar och kanske levt i krig och fattigdom,
            och vi vill inte utsätta dem för ytterligare påfrestningar.
          </note>
          <note>
            Det argumentet skulle jag ta på allra största allvar om det hade
            någon grund i forskning eller verklighet, men det har det ju inte.
          </note>
          <note>
            I den forskning som framförts och refererats under denna långa
            och omfattande debatt syns det att det inte finns större risker
            med att växa upp i homosexuella familjer än med att växa upp i
            heterosexuella familjer. Det är inte större risk för att man blir
            retad i skolan eller får problem med identitetsutveckling eller
            könsroller. Det finns inte ens någon ökad risk för egen homosexualitet,
            för dem som nu tycker att det skulle vara problematiskt. Det är
            inte farligare och konstigare att ha två mammor än att ha föräldrar
            som är politiker, invandrare, religiösa eller har andra egenskaper
            som det finns folk som retar sig på. Det vore i alla fall mig
            främmande att utesluta alla som man skulle kunna reta sig på från
            att bli föräldrar om de kan ge barn en trygg och stabil uppväxt.
          </note>
          <note>
            Viss forskning har visat - det har refererats i denna debatt
            - att internationellt adopterade barn är överrepresenterade när
            det gäller psykiska störningar. På vissa orter är de överrepresenterade
            på t.ex. ungdomspsyk. Men den forskningen har ju ingeting alls
            med föräldrarnas läggning att göra. Den är t.o.m.
          </note>
          <note>
            gjord på barn i heterosexuella familjer. Jag tror inte att det
            är de föräldrarnas fel om barnen får problem under sin uppväxt.
          </note>
          <note>
            I t.ex. Frank Lindblads forskning kunde man se att det fanns
            tecken på att barn från Colombia vars mammor knarkade under graviditeten
            kunde löpa lite större risk att få egna missbruksproblem när de
            växte upp. Men jag tror, utan att själv vara forskare, att det
            mer har att göra med att mamman knarkade när hon hade barn i magen
            än vilka sexuella preferenser hon hade.
          </note>
          <note>
            Forskningen visar alltså tecken på att adoptivbarn har ett stort
            - kanske extra stort - behov av en trygg uppväxtmiljö. Men den
            visar inte på något sätt att två mammor eller två pappor inte
            skulle kunna ge dem den miljön. Därför är det bra och viktigt
            att det ställs mycket större krav på adoptivföräldrar än på biologiska
            föräldrar. Svårast av allt är att få adoptera utomlands. Men det
            är helt irrelevant att utesluta vissa par och inte ens pröva dem
            mot kraven på grund av vad de gör i sängen.
          </note>
          <note>
            Man kan tycka att homosexuella är avvikande eller konstiga eller
            att det är lite konstigt med barn som har två mammor eller två
            pappor. Det är det många som gör, även om det nuförtiden är allt
            färre, vilket gläder mig. Men lagstiftning ska utgå från alla
            barns bästa - inte från vuxnas fördomar. Därför ser jag framemot
            att ingå i en majoritet till förmån för alla barns bästa - inte
            bara några.
          </note>
          <note>
            I detta anförande instämde Tasso Stafilidis (v),
          </note>
          <note>
            Helena Bargholtz (fp), Margareta Cederfelt (m) samt
          </note>
          <note>
            Hillevi Larsson och Carina Ohlsson (båda s).
          </note>
          <note type="speaker">
            Anf. 76 YVONNE OSCARSSON (v):
          </note>
          <note>
            Fru talman! För mig är det beslut vi ska fatta senare i dag ett
            av de allra svåraste beslut jag kommer att vara med och fatta
            under denna mandatperiod. Det har heller inte varit lätt för mig,
            måste jag erkänna, att besluta mig för om jag över huvud taget
            skulle delta i denna debatt. Efter många överväganden bestämde
            jag att jag skulle göra det.
          </note>
          <note>
            Vänsterpartiets syn i dessa frågor har tydligt redovisats av
            både Tanja Linderborg och Tasso Stafilidis.
          </note>
          <note>
            Jag har en annan syn när det gäller de internationella adpotionerna.
          </note>
          <note>
            Jag tänker inte gå in så mycket på hur jag har kommit fram till
            mitt ställningstagande, utan jag kan hänvisa till de remissinstanser
            som yttrat sig utifrån barnens sätt att se det. Framför allt vill
            jag lyfta fram
          </note>
          <note>
            Margareta Walchs skrivning i kommittébetänkandet.
          </note>
          <note>
            Hon är legimtimerad psykolog och psykoterapeut. Jag instämmer
            i hennes sätt att se på frågan.
          </note>
          <note>
            I morse var KG Bergström med i nyheterna och berättade lite grann
            om den här debatten och hur vi skulle rösta. Jag tycker att den
            här debatten har behandlats på ett väldigt speciellt sätt. I vårt
            parti,
          </note>
          <note>
            Vänsterpartiet, är det inget konstigt att vi i olika frågor tycker
            olika, och vi tillåts att rösta utifrån vår egen övertygelse.
            Så är det också i den här frågan.
          </note>
          <note>
            När det gäller den delen är det alltså inget som är annorlunda
            i den här röstningen än i andra.
          </note>
          <note>
            När det gäller barns bästa, som så många har pratat om här, är
            jag helt övertygad om att alla sätter barnens bästa och barnen
            i fokus utifrån sina egna erfarenheter. Det gör vi utifrån de
            erfarenheter, den kunskap, den människosyn och den samhällssyn
            som vi har, och vi gör detta utifrån vårt allra bästa förstånd.
            Jag gör det utifrån mitt allra bästa förstånd.
          </note>
          <note>
            Eftersom jag vet att det finns människor som är duktigare på
            barns allra bästa än vad jag är har jag valt att lyssna på dem.
          </note>
          <note>
            Människor som har mycket kunskap och lång erfarenhet av barn
            i allmänhet och adopterade barn i synnerhet har kommit fram till
            att det, när det gäller internationellt adopterade barn, är för
            tidigt med det här beslutet. Jag har lyssnat och valt att tro
            att de vet bättre än jag vad de pratar om.
          </note>
          <note>
            Jag hade trott att debatten skulle föras på en högre nivå. Tyvärr
            blev det inte så. Jag tycker att det är trist när debattörer lägger
            på mig, som jag uppfattar det, åsikter som jag inte har. Jag vill
            bli respekterad för att jag, efter mycket svåra stunder, i mitt
            hjärta har kommit fram till mitt ställningstagande - jag har lyssnat
            på vad andra människor tycker och tänker. Jag tycker att detta
            är trist.
          </note>
          <note>
            Jag tror att många av oss, framför allt i de olika politiska
            partierna, skulle må bra av att ägna lite tid åt att diskutera
            respekt, ödmjukhet, yttrandefrihet och demokrati. Vad har vi för
            syn på de här frågorna?
          </note>
          <note>
            Jag måste erkänna att jag för första gången i mitt liv har fått
            erfarenhet av hur det känns att bli bemött med hårda röster, hårda
            ord, ironi, sarkasmer, miner, huvudskakningar, gester, tiganden
            och osynliggöranden - alla härskartekniker som finns. Detta har
            jag fått vara med om inom partiet och utom partiet. Jag ser att
            det behövs prat om hur vi behandlar varandra.
          </note>
          <note>
            För mig har detta varit en erfarenhet, och jag hoppas att andra
            också har lärt sig saker. Jag hoppas att jag i framtiden kommer
            att ha modet att säga vad jag tycker och våga stå för vad jag
            säger, att jag kommer att ha styrka att göra det. Jag kan i dag
            inte säga att jag kommer att göra det, men jag hoppas, för jag
            tycker att det ska vara så.
          </note>
          <note type="speaker">
            Anf. 77 TASSO STAFILIDIS (v) replik:
          </note>
          <note>
            Fru talman! Jag har full respekt för Yvonne Oscarsson. Yvonne
            Oscarsson har varit en person som jag har tyckt väldigt bra om
            sedan vi möttes här i riksdagen.
          </note>
          <note>
            Men det intressanta är att den här frågan just handlar om det
            som Yvonne Oscarsson talar om i sitt anförande, nämligen respekt.
            Jag har en konkret fråga, eftersom Yvonne Oscarsson inte har samma
            uppfattning som jag när det gäller internationella adoptioner.
            Det är ju fritt för Yvonne Oscarsson att tycka på det sätt som
            hon gör, men jag undrar hur Yvonne
          </note>
          <note>
            Oscarsson ser på de internationellt adopterade barn som i dag
            finns i Sverige och lever med sina två homosexuella föräldrar.
            På vilket sätt vill Yvonne Oscarsson synliggöra de här barnen,
            och på vilket sätt vill Yvonne Oscarsson ge de här barnen samma
            sociala skydd, samma rättsliga och juridiska skydd och samma trygghet
            som andra internationellt adopterade barn har?
          </note>
          <note>
            Det tycker jag är en väldigt intressant fråga som jag gärna skulle
            vilja ha svar på, för det är egentligen det sakliga som jag och
            Yvonne är oense om. När det gäller respekten och allt det där
            bygger ju vår grundvärdering på det.
          </note>
          <note type="speaker">
            Anf. 78 YVONNE OSCARSSON (v) replik:
          </note>
          <note>
            Fru talman! Jag har inte fått den här frågan tidigare av Tasso.
            Därför har jag inte tänkt så mycket på detta. Men det är riktigt
            att det naturligtvis är en grupp som är osynliggjord.
          </note>
          <note>
            När det gäller den gruppen måste jag väl erkänna att det finns
            brister i mitt ställningstagande. Så är det ju ibland. Det finns
            brister i andra beslut för andra grupperingar. Det här är väl
            en sådan grupp som med mitt ställningstagande hamnar lite på sidan,
            och det är jag jätteledsen över. Men jag hade önskat att Tasso
            och jag hade kunnat ta upp det här mycket tidigare och att det
            inte kom nu.
          </note>
          <note>
            Jag glömde, fru talman, att yrka bifall till motionen L19 som
            kommer från några socialdemokratiska ledamöter.
          </note>
          <note type="speaker">
            Anf. 79 HELENA BARGHOLTZ (fp):
          </note>
          <note>
            Fru talman! Jag vill börja med att tillsammans med flera andra
            här i salen instämma i min partikamrat Ulf Nilssons anförande.
            På grund av ett tekniskt misstag framgick inte detta tidigare,
            men jag vill att det ska komma med i protokollet.
          </note>
          <note>
            Fru talman! Intoleransen och trångsyntheten har många skepnader.
            Detta kan visa sig i allt från förflugna kommentarer i hemmet
            till skränande folkmassor på stadens gator, men den farligaste
            formen är ändå den inställsamma och synbart välvilliga, när ett
            sken av omtanke och välvilja används för att dölja en ambition
            att hindra, stoppa, kontrollera och likrikta.
          </note>
          <note>
            De värderingar som vi har i samhället är inte av naturen givna.
            De formas aktivt och förändras över åren. Homosexualitet har i
            olika kulturer värderats på väldigt olika sätt. Under vissa tider
            har det setts som ett ideal och under andra har det mötts av djupt
            förakt. För oss politiker medför detta ett delikat problem.
          </note>
          <note>
            Vår roll är både att avläsa samhällets åsikter och att försöka
            lotsa dem i rätt riktning.
          </note>
          <note>
            Fru talman! Jag har talat med många ur den yngre generationen
            om homosexuellas möjligheter att ansöka om adoption. De flesta
            av ungdomarna kan inte förstå vad det stora problemet skulle vara.
            Jag vill gärna läsa upp delar av ett mejl som jag fick från en
          </note>
          <note>
            16-årig flicka. Den här flickan skriver så här: Jag vet inte
            om ni har fått mycket mejl från ungdomar, men jag tycker att det
            är viktigt att min åldersgrupp gör sig hörd inför detta beslut.
            Det är viktigt att ni vet hur man tänker om homosexuella bland
            ungdomar i dag.
          </note>
          <note>
            Jag kan helt klart säga att detta blir mer och mer accepterat.
            När man ser ett homosexuellt par reagerar man inte speciellt mycket.
            Jag vet de ungdomar som har haft en mamma som är lesbisk, och
            det är inte någon som har tyckt att det har varit något konstigt,
            utan man har snarare tyckt att det har varit coolt. Jag är positiv
            inför att homosexuella ska få adoptera barn, och jag vet att det
            är jättemånga andra ungdomar som tycker så också. Samhället förändras.
          </note>
          <note>
            Den här kloka flickan skriver vidare så här:
          </note>
          <note>
            Många anser att de homosexuella är en utsatt grupp i samhället
            och att det adopterade barnet skulle få dubbelt utanförskap. Men,
            som sagt, homosexualiteten blir mer och mer accepterad och dessutom:
          </note>
          <note>
            Vilka skulle bättre än homosexuella kunna förstå barnet när de
            själva har befunnit sig i utanförskap så länge? De skulle ju förstå
            hur barnet kände.
          </note>
          <note>
            Jag tror inte att barnen skulle bli retade i skolan i och med
            att jag vet hur det har varit under mina nio skolår. På min skola
            är det en tjej som själv sagt att hon är lesbisk, och det är inte
            någon som reagerar på det. Jag tror också att det är många som
            någon gång i livet funderar på om de kanske är homosexuella själva.
            Det är de vuxna som har en massa fördomar och säger att barnen
            inte får det bra om de lever i ett homosexuellt förhållande och
            att de skulle bli mobbade i skolan. Men hur mycket vet egentligen
            vuxna om barn? Det är de vuxna som gör fel, skriver den här kloka
            flickan.
          </note>
          <note>
            Så är det säkert. Om det finns trevliga människor som vill adoptera
            barn och barn som behöver adopteras bort borde saken vara klar,
            tycker ungdomarna.
          </note>
          <note>
            De har ju helt rätt i sak. Jag tror att vi nu har en mycket bra
            möjlighet att samtidigt anpassa oss efter samhällets naturliga
            utveckling och ytterligare styra den åt rätt håll.
          </note>
          <note>
            Är de fördomar som dröjer sig kvar i samhället ett bra skäl att
            neka homosexuella lika rättigheter? Låt oss se vad detta resonemang
            skulle leda till i förlängningen. De homosexuella är knappast
            den enda grupp som drabbas av fördomar. Människor har fördomar
            mot alla typer av personer som inte är som dem själva. Infödda
            svenskar har fördomar mot invandrare.
          </note>
          <note>
            Skåningar kan ha fördomar mot norrlänningar. Verkstadsarbetare
            kan ha fördomar mot tjänstemän och vice versa.
          </note>
          <note>
            Fru talman! Att vara homosexuell är inte fel eller konstigt.
            Homosexualitet är inte en avvikande livsstil.
          </note>
          <note>
            Det är inte onaturligt. Det är en egenskap precis som att vara
            brunögd eller musikalisk. Att inte acceptera detta är precis samma
            sak som att inte acceptera en dialekt eller en hudfärg. Framför
            allt är det en egenskap som inte har något att göra med förmågan
            att vara en bra förälder. Det är egenskaper som är helt frikopplade
            från varandra.
          </note>
          <note>
            Ett av de vanligaste argumenten mot homosexuellas adoptionsrätt
            är att det skulle vara skadligt för barnen. Detta, fru talman,
            är obegripligt för mig. Att adoptera bort sitt barn är inget som
            görs för nöjes skull. Den förälder som väljer att avstå från att
            se sitt barn växa upp har inget alternativ. Dessa barn tillhör
            de mest utsatta människorna i världen. Deras framtid ser extremt
            mörk ut. Hur kan någon hävda att det kunde vara bättre för dem
            att stanna i en förtvivlad situation än att få komma till en kärleksfull
            familj, som är kontrollerad och godkänd efter strikta regler i
            ett land fyllt av resurser och framtidsmöjligheter?
          </note>
          <note>
            Varje gång vi nekar homosexuella att ens prövas som adoptivföräldrar
            lyckas vi på en och samma gång kränka våra medmänniskor, förstärka
            samhällsfarliga fördomar och beröva ett behövande barn en chans
            till en bättre framtid i en kärleksfull familj.
          </note>
          <note>
            Fru talman! I en omvärld där intoleransen och trångsyntheten
            får ett allt större spelrum anser jag att vi i Sverige ska visa
            vägen genom att slå vakt om alla människors lika värde. Låt oss
            fatta rätt beslut. Låt oss tillåta homosexuella att prövas för
            adoption.
          </note>
          <note>
            Fru talman! Jag yrkar bifall till förslaget i utskottets betänkande.
          </note>
          <note>
            I detta anförande instämde Karl-Göran Biörsmark och Ulf Nilsson
            (båda fp), Hillevi Larsson (s), Tasso
          </note>
          <note>
            Stafilidis och Tanja Linderborg (båda v) samt Yvonne Ruwaida
            (mp).
          </note>
          <note type="speaker">
            Anf. 80 YVONNE RUWAIDA (mp):
          </note>
          <note>
            Fru talman! Kolleger och åhörare! Detta är en väldigt stor dag
            för mig. Äntligen beslutar vi om denna proposition. Det tycker
            jag verkligen var på tiden.
          </note>
          <note>
            Jag kommer ihåg när jag kom in i riksdagen 1994.
          </note>
          <note>
            Det är snart åtta år sedan. Då var detta en av de frågor som
            jag jobbade med. På den tiden märkte jag att det fanns lite kunskap
            här i kammaren och även i lagutskottet som jag satt i och som
            hade hand om dessa frågor.
          </note>
          <note>
            Det fanns inte så mycket kunskap om att det faktiskt finns homosexuella
            familjer, att det finns barn som lever tillsammans med sina homosexuella
            föräldrar. Den kunskapen var liten i kammaren såväl som ute i
            samhället. Det är fortfarande så att kunskapen inte är särskilt
            stor ute i samhället, men den har blivit mycket större här i kammaren
            bland oss politiker.
          </note>
          <note>
            Jag mötte även på den tiden fördomar. Det var fördomar som skrämde
            mig. Jag kommer ihåg ett möte där vi tog upp att det faktiskt
            finns homosexuella familjer. Då var det en person på det mötet
            som reagerade med att säga usch, fy, vad äckligt. Jag undrar om
            det är denna typ av reaktioner, åsikter och okunskap som utgör
            grunden för att säga sig stå för barnens bästa.
          </note>
          <note>
            Det har varit en väldigt lång diskussion och debatt här i dag.
            Jag stöder alla de inlägg som hitintills har hållits till stöd
            för propositionen. Det har varit många bra inlägg.
          </note>
          <note>
            Debatten har handlat väldigt mycket om huruvida de som stöder
            propositionen stöder barnets bästa. Jag känner själv flera barn
            som lever med homosexuella familjer som jag känner personligen.
            Två killar som har en homosexuell pappa och som lever tillsammans
            med pappan och hans blivande partner ibland - de ska ingå partnerskap
            i sommar - har jag följt i sex års tid. Den äldste pojken ska
            ta studenten nu.
          </note>
          <note>
            Varken dessa pojkar eller några andra som jag har träffat tycker
            att det är konstigt att ha homosexuella föräldrar, vare sig man
            har en egen biologisk förälder som är homosexuell eller om man
            lever med två homosexuella föräldrar som dem som jag känner själv.
          </note>
          <note>
            Däremot tycker de att det är fel att lagstiftningen som den har
            sett ut hitintills säger att föräldrarna inte betraktas som bra
            föräldrar. Det är det lagstiftningen säger. Lagstiftningen, som
            den ser ut i dag, säger ju att homosexuella inte är fullgoda föräldrar.
            Det blir en diskriminering av dessa barn.
          </note>
          <note>
            Därför innebär detta lagförslag en förbättring av dessa barns
            situation. Det gör att de inte längre diskrimineras. Det är en
            signal som lagstiftningen ger.
          </note>
          <note>
            Både debatten kring lagen och lagen i sig ser till att allmänheten
            får en större kunskap om att det i vårt samhälle finns många barn
            som lever med homosexuella föräldrar. Dessa barns situation blir
            bättre.
          </note>
          <note>
            Föräldraskap är ett väldigt känsligt ämne. Hur man är som förälder
            är en känslig fråga. Jag brukar säga att det inte finns några
            perfekta föräldrar. Det finns det inte, men tyvärr finns det en
            hel del föräldrar i vårt samhälle som faktiskt inte tar sitt ansvar
            som föräldrar. Det finns mammor och pappor som inte är närvarande
            i sina barns liv. Det finns mammor och pappor som blir alkoholister
            eller narkomaner och som på så sätt inte kan ge den trygghet och
            den kärlek som alla barn förtjänar.
          </note>
          <note>
            Detta är väldigt svåra frågor och frågor som faktiskt nästan
            aldrig diskuteras här i kammaren, enligt min mening. Däremot har
            vi diskuterat homosexuella föräldrar väldigt mycket. Att vara
            homosexuell gör dig inte till en dålig förälder. Det är din egenskap
            att kunna ge kärlek, att kunna ge trygghet, att kunna ge regler,
            att kunna ge ett socialt nätverk till dina barn, att alltid finnas
            till hands och prata med dina barn som är avgörande för om man
            är en bra förälder eller inte. Det har ingenting att göra med
            om man älskar en person av samma kön eller av ett annat kön. Ändå
            har vi diskuterat den frågan så otroligt mycket här i kammaren.
            Men den andra frågan, vad vi gör med alla de föräldrar som faktiskt
            inte tar sitt ansvar -
          </note>
          <note>
            ibland behöver de hjälp av samhället, men ibland väljer de själva
            t.ex. att vara frånvarande - diskuterar vi inte lika mycket. Jag
            tycker att det är en väldigt viktig poäng.
          </note>
          <note>
            Jag är väldigt glad att vi i dag fattar beslut om den här propositionen.
            Lagen kommer att ge en signal om att alla barn ska behandlas lika
            och också en signal om att homosexuella föräldrar enligt lagen
            inte behandlas som om de inte duger som föräldrar. Det är en väldigt
            viktig signal. Och det handlar inte om att ge homosexuella rättigheter.
            Det är utifrån barnets perspektiv som detta är det enda rätta.
            Men det är också det enda rätta om vi tittar på vad som i grunden
            gör en förälder till en bra förälder. Det handlar om personens
            möjligheter att vara en bra förälder, och det har ingenting med
            sexuell läggning att göra.
          </note>
          <note>
            Sedan vill jag bara ytterligare en gång instämma i reservationen
            som rör assisterad befruktning. Vi sitter ju inte från Miljöpartiets
            sida i lagutskottet under denna mandatperiod, vilket beror på
            att vi är färre ledamöter än vi var förra mandatperioden. Men
            vi yrkar liksom Vänsterpartiet bifall till denna reservation.
          </note>
          <note>
            I detta anförande instämde Tasso Stafilidis (v) och
          </note>
          <note>
            Hillevi Larsson (s).
          </note>
          <note type="speaker">
            Anf. 81 MARGARETA ISRAELSSON (s):
          </note>
          <note>
            Fru talman! I likhet med Marianne Carlström vill jag gärna fromt
            hoppas att det som förenar oss alla som deltar i dagens debatt,
            och jag tycker mig ha hört det, är ett djupt engagemang för barn
            och en vilja att fatta beslut för barnets bästa.
          </note>
          <note>
            Tillsammans med Susanne Eberstein har Torgny
          </note>
          <note>
            Danielsson, jag själv och ytterligare sju socialdemokrater skrivit
            en motion om dagens ärende. Vi har ingenting att invända mot att
            regeringen och riksdagen vill öppna möjligheterna för närståendeadoption
            och adoption av barn i Sverige. Vi anser tvärtom att det är viktigt
            att i detta avseende bejaka registrerade partner som föräldrar.
            Möjligheterna till närståendeadoption kan också öka tryggheten
            för barn i homosexuella familjer. Därmed är en lagförändring i
            barnets intresse.
          </note>
          <note>
            Däremot känner vi en oro inför de internationella adoptionerna.
            Det är inte mer än fem år sedan riksdagen diskuterade och beslutade
            om tillträde till 1993
          </note>
          <note>
            års Haagkonvention. I den debatten sade dåvarande ordföranden
            i NIA, Statens nämnd för internationella adoptioner, Susanne Eberstein
            följande:
          </note>
          <note>
            "Vi glömmer lätt bort den tragedi som alltid finns i bakgrunden
            till en internationell adoption. En kvinna måste - kanske under
            stor vånda - lämna bort sitt barn för att det ska få en framtid
            i ett fjärran land.
          </note>
          <note>
            Hon tvingas till detta av fattigdom, av risken för social fördömelse
            eller för att arbetsgivaren annars kommer att köra bort henne
            från hennes arbete. Hon hoppas på goda förhållanden för barnet
            - en trygg uppväxt."
          </note>
          <note>
            Detta är vårt ansvar och vår uppgift. Sverige har av tradition,
            men främst av djupt engagemang, alltid ställt sig i spetsen för
            arbetet för barns rätt. Ett annat skäl är våra internationella
            åtaganden, främst i form av Haagkonventionen om skydd av barn
            och samarbete vid internationella adoptioner. Den tillkom 1993
          </note>
          <note>
            och ratificerades av Sverige 1997. Konventionen ska stärka barnets
            rättsskydd vid internationella adoptioner och är en konkretisering
            av FN:s barnkonvention när det gäller adoptioner. Sverige har
            varit starkt drivande för att få till stånd en internationell
            rättsordning och därmed minska riskerna för bl.a. handel med barn.
          </note>
          <note>
            "Oroande tecken i form av handel med barn i form av öppen eller
            förtäckt form rapporteras dock från vissa länder bl.a. i form
            av öppna krav på biståndsinsatser från adoptionsorganisationerna.
            I vissa länder ställs krav på ersättningar i form av donationer
            och bistånd för att adoptionsorganisationerna skall få verka."
          </note>
          <note>
            Så står det i direktiven till den utredning om vissa frågor med
            anknytning till internationella adoptioner som regeringen beslutade
            tillsätta förra året. Det är bra att den har kommit till stånd,
            och vi är övertygade om att Annika Nilsson kommer att göra ett
            bra arbete som utredare. Vi anser dock att utredningens förslag
            borde ha kommit före regeringens proposition. Utredningen har
            nämligen fått i uppdrag att pröva hur dagens utveckling stämmer
            med Haagkonventionen och vad Sverige kan göra i olika sammanhang
            för att minska riskerna för barnhandel. Det är bra men borde ha
            varit den inledande åtgärden.
          </note>
          <note>
            Barn som adopteras av registrerade partner kommer att ställas
            utanför det skydd som Haagkonventionen ger. Sverige skulle genom
            det här lagförslaget vara berett att vid dessa adoptioner gå vid
            sidan om denna konvention. Sverige måste också förmå ursprungslandet
            att genomföra adoptioner vid sidan om konventionen. Det skickar
            enligt vår mening märkliga signaler till de 40 länder som redan
            ratificerat konventionen och till dem som nu förbereder en ratificering:
            Konventionen är inte så viktig. Man kan ställa sig vid sidan om
            när andra intressen tar över.
          </note>
          <note>
            Regeringen föreslår inte någon ersättning för det bortfallande
            rättsskyddet i form av bilaterala avtal, motsvarande Haagkonventionen,
            med ursprungsländer. Konsekvensen av det blir att vuxna ges nya
            rättigheter på bekostnad av ett urholkat rättsskydd för redan
            utsatta barn.
          </note>
          <note>
            Vi känner en oro för att Sverige nu slår in på en väg där vi
            skiljer på barn och barn. Medan barn som adopteras av ensamstående
            eller gifta par kommer att omfattas av det internationella trygghetssystem
            som
          </note>
          <note>
            Haagkonventionen innebär står de barn som adopteras av homosexuella
            par utanför denna trygghet. Det kan knappast vara i överensstämmelse
            med Sveriges djupt kända engagemang för att stärka barnets rätt.
          </note>
          <note>
            Vi finner det märkligt att utskottet i sitt betänkande avfärdar
            vår oro och våra invändningar med en formulering som lyder: "Enligt
            Haagkonventionen finns inte heller några formella hinder för medlemsstaterna
            att införa bestämmelser som ger registrerade partner möjlighet
            att adoptera barn." Vi har aldrig avsett att peka på några formella
            hinder. Vi vill tvärtom lyfta fram vår oro för att alla barn inte
            får samma skydd. Det är ju handeln med barn som är det stora hotet.
            Detta är tydligen en oro som regeringen också känner eftersom
            man tillsatt en utredning i frågan.
          </note>
          <note>
            Men denna borde, som sagt, ha redovisat sitt förslag innan vi
            tar ett beslut här.
          </note>
          <note>
            Fru talman! Vi har efter noggrann prövning funnit det väl motiverat
            att bifalla regeringens proposition i den del som rör närståendeadoption
            och adoption av barn i Sverige. Däremot kan vi inte bifalla propositionen
            när det gäller möjligheten att adoptera barn från andra länder.
            Av den anledningen yrkar jag bifall till motion L19.
          </note>
          <note>
            I detta anförande instämde Susanne Eberstein,
          </note>
          <note>
            Torgny Danielsson, Carina Adolfsson Elgestam och
          </note>
          <note>
            Anne Ludvigsson (alla s) samt Lennart Kollmats (fp).
          </note>
          <note type="speaker">
            Anf. 82 TASSO STAFILIDIS (v) replik:
          </note>
          <note>
            Fru talman! Jag försökte lyssna väldigt noga på
          </note>
          <note>
            Margareta Israelssons anförande. Det jag har hört och som förvånar
            mig är att Margareta Israelsson gång på gång tar upp frågan om
            handel med barn. Är det vad vi diskuterar i dag? Är det detta
            beslutet handlar om?
          </note>
          <note>
            Jag har inte förstått varför Margareta Israelsson lyfter fram
            handeln med barn i dagens debatt. Det skulle jag vilja att Margareta
            Israelsson utvecklar.
          </note>
          <note>
            Margareta Israelsson tar också upp att utgångspunkten när man
            skrev motionen var en trygg uppväxt för barnen. Sedan citerade
            hon ett uttalande som den dåvarande ordföranden i NIA, Susanne
            Eberstein, gjorde.
          </note>
          <note>
            Det är klart, fru talman, att det finns många olika orsaker till
            att barn behöver nya föräldrar. En av de orsakerna är den som
            Susanne Eberstein uttalade som ordförande i NIA, men det finns
            många fler.
          </note>
          <note>
            Så till min fråga till Margareta Israelsson. Hon tar upp att
            det skiljer och kommer att skilja mellan barn och barn. Margareta
            Israelsson, vad gör lagstiftningen i dag? Skiljer inte lagstiftningen
            i dag på barn och barn? Det är nämligen just det den gör. Jag
            skulle vilja höra vad Margareta Israelsson har för synpunkt på
            situationen för de internationellt adopterade barn som existerar
            i dag och som lever med homosexuella föräldrar. Det är skillnad
            på barn och barn. De internationellt adopterade barnen har inte
            samma juridiska rätt och skydd som andra barn. Vad är Margareta
          </note>
          <note>
            Israelsson beredd att göra för de barnen?
          </note>
          <note>
            Anf. 83 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Jag räknade till två frågor och en kommentar. Låt
            oss börja med frågan om handel.
          </note>
          <note>
            Hela den frågan kommer ur det faktum att vi har en konvention
            som ska skydda och reglera hur vi sköter adoptioner. Det är väldigt
            betydelsefullt för oss, och det var mycket svårt att få fram konventionen
            om att kunna reglera och se till att vi har säkerhet för hur ett
            barn överförs från ett land till ett annat.
          </note>
          <note>
            Då säger Tasso Stafilidis: Vad har detta att göra med dagens
            debatt? Det är klart att om Sverige går in och säger att det här
            avtalet ska vi ha, det är väldigt betydelsefullt, och sedan säger
            att vi nu vill öppna för adoption för homosexuella, tycker vi
            att vi ska se till att de barnen har samma skydd. Då borde en
            riktig väg ha varit att börja med att öppna konventionen, att
            förhandla fram en lösning så att alla barn har samma skydd.
          </note>
          <note>
            Jag hoppas, jag var tidigare övertygad men jag får ändra mig
            och säga att jag hoppas att vi har samma övertygelse om att det
            är en viktig fråga att ha samma trygghet för alla barn som är
            föremål för internationella adoptioner.
          </note>
          <note>
            Sedan kommenterade Tasso Stafilidis mitt citat vad gällde barn
            som adopteras. Det finns många som tycker att hela frågan om adoptioner
            är obehaglig, att vi ska adoptera barn från andra länder, att
            vi ska komma som några imperialister och säga: Här har vi det
            så bra, skicka hit de små fattiglapparna så ska vi ta hand om
            dem för vi är så bra på det. Det är ju en stor politisk fråga
            internationellt.
          </note>
          <note>
            Jag tycker att man faktiskt med viss ödmjukhet,
          </note>
          <note>
            Tasso Stafilidis, kan se på de människor som bor i dessa länder
            som i sin förtvivlan får lämna sitt barn ifrån sig. Jag tror att
            vi alla här inne kan känna vilken vånda som ligger i det.
          </note>
          <note type="speaker">
            Anf. 84 TASSO STAFILIDIS (v) replik:
          </note>
          <note>
            Fru talman! Jag ska bara ställa en fråga till Margareta Israelsson,
            så att hon hinner svara på den, eftersom den var viktigast.
          </note>
          <note>
            Det är inte så att vare sig lagutskottet eller regeringen på
            något sätt har ställt sig bakom det som
          </note>
          <note>
            Margareta Israelsson försöker antyda, nämligen att det skulle
            vara okej att öppna för handel med barn.
          </note>
          <note>
            Absolut inte. Majoriteten här i riksdagen, fem partier,
          </note>
          <note>
            Margareta Israelssons eget parti, står bakom ett lagförslag som
            är väldigt tydligt på den punkten.
          </note>
          <note>
            Återigen till min fråga: Hur tänker Margareta Israelsson och
            hennes company lösa problemet med de barn som redan existerar
            i dag, som redan lever med homosexuella föräldrar och som är internationellt
            adopterade? Hur ska hon ordna de rättsliga förhållandena för dem?
          </note>
          <note>
            Jag har ingen annan uppfattning än Margareta Israelsson vad gäller
            frågan om vår syn på internationella adoptioner. Självklart ska
            vi ha en inställning till internationella adoptioner som är full
            av förståelse, respekt osv. Det är inte heller någonting som det
            här förslaget har förändrat. Sverige har och kommer att ha samma
            respektfulla inställning till internationella adoptioner. Det
            sker ingen ändring genom förslaget.
          </note>
          <note>
            Svara på min fråga! Det var bara en fråga som
          </note>
          <note>
            Margareta Israelsson fick och den gällde de barn som existerar
            i dag.
          </note>
          <note>
            Anf. 85 MARGARETA ISRAELSSON (s)
          </note>
          <note>
            replik:
          </note>
          <note>
            Fru talman! Det är inte just de här barnens situation som dagens
            förslag reglerar heller. De är ju redan adopterade. Vi ska inte
            fatta ett beslut om att de ska adopteras en gång till, eller hur?
            Självfallet måste vi hitta en metod för att se till att adoptionen
            av barn som lever i Sverige med föräldrar som de adopterats av
            kan accepteras. Det ligger väl inom de förslag som fortsatt ska
            utvecklas.
          </note>
          <note>
            Men det jag tycker är viktigt i det här sammanhanget är att omigen
            peka på att det inte är en lösning att öppna för adoptioner utanför
            konventioner. Det är då vi löper risk att inte vara säkra på att
            vi får en bra reglering av internationella adoptioner. Det får
            aldrig finnas någon misstanke om att det inte går alldeles rätt
            till.
          </note>
          <note>
            Jag kan dela Tasso Stafilidis känsla av att det inte ska vara
            så att barn som kommer hit ska känna sig otrygga på något sätt.
            Får jag stanna i den här relationen? Hur ska min situation bli?
            Men de fall som vi har sett har också accepterats i svensk lagstiftning,
            man har accepterat den adoptionen.
          </note>
          <note type="speaker">
            Anf. 86 STEN TOLGFORS (m):
          </note>
          <note>
            Fru talman! Det är tre oroande principgenombrott i dagens betänkande.
            För det första sätts vuxnas rätt före barns bästa i adoptionsfrågor,
            trots att barns bästa enligt FN:s barnkonvention ska vara styrande
            då det gäller alla frågor om internationella adoptioner.
          </note>
          <note>
            Man kan inte bara själv tycka att man har tillgodosett ett barnperspektiv.
            Det är nämligen andra som har tänkt på hur man ska göra det och
            vilka krav som ska ställas.
          </note>
          <note>
            Den svenska barnkommittén menar att "en önskvärd metod för bedömning
            av vad som är barnets bästa är att kombinera vetenskap och beprövad
            erfarenhet med att låta barn själva komma till tals". Det är precis
            detta som varken utredningen, Kommittén om barn i homosexuella
            familjer, regeringen eller lagutskottet har gjort. Alltså går
            det inte att ställa sig i riksdagens talarstol och säga att man
            känner att vi visst har ett barnperspektiv på frågan. När Sverige
            skulle implementera FN:s barnkonvention tittade vi på hur det
            skulle gå till, och de kraven har inte tillgodosetts.
          </note>
          <note>
            För det andra oroar det mig att många adopterade känner, har
            jag förstått, att en grupps intressen överordnas en annan grupps
            intressen. Risken är att detta blir prejudicerande. Om det nu
            är okej att köra över adopterade för en annan grupps intressen,
            varför är det inte nästa gång okej att köra över homosexuella
            till förmån för någon annan grupp? Jag vill inte ha den typen
            av politik.
          </note>
          <note>
            Jag vill heller inte att barn används som verktyg för att förändra
            attityder i samhället. Det är en uppgift för oss vuxna, och den
            är viktig.
          </note>
          <note>
            Många adopterade berättar om hur de själva har fullt nog med
            att fajtas för sin egen situation och för förståelse för den.
            Det märks inte minst i riksdagen i dag. Man vill inte och ska
            inte behöva ta fajten åt andra.
          </note>
          <note>
            För det tredje körs forskares och barnexperters uppfattning över
            av politiska skäl. Det riskerar också att få en oroande och prejudicerande
            effekt.
          </note>
          <note>
            Regeringens linje om adoptioner är full av motsättningar. Å ena
            sidan sägs registrerade partner vara i alla avseenden lika goda
            föräldrar som gifta par. Å
          </note>
          <note>
            andra sidan vill regeringen att adoptivbarn varaktigt ska garanteras
            manliga och kvinnliga förebilder utanför den egna familjen. Vad
            är detta om inte ett erkännande, ett understrykande av att regeringen
            inte tror att alla delar av föräldraskapet tillgodoses inom ramen
            för det registrerade partnerskapet. Marianne
          </note>
          <note>
            Carlström sade till TT att för hennes del tyckte hon att det
            var ett högst rimligt krav. Varför framförde hon inte det kravet
            i utredningen? Det är något som regeringen har lagt till därefter.
            Kravet på manliga och kvinnliga förebilder är ett erkännande av
            att det är en myt från regeringens sida att det är fråga om ett
            exakt likadant föräldraskap, dvs. kön och sexualitet kan visst
            ha betydelse för barns identitetsbildning.
          </note>
          <note>
            En annan motsättning är att regeringen avfärdar risken för att
            givarländerna ska reagera men säger samtidigt att man ska låta
            utreda effekterna av den egna propositionen omedelbart efter det
            att den har genomförts. Det är så dags då.
          </note>
          <note>
            Alla adoptionsfrågor måste avgöras med utgångspunkt i adoptivbarnens
            speciella behov och ingenting annat. Barns bästa kan bedömas bara
            på en kunskapsgrund. När det saknas kunskap är det inte möjligt
            att avgöra om internationell adoption för registrerade partner
            är till barnens bästa eller inte. Försiktighetsprincipen säger
            oss att om man inte vet effekterna av ett beslut som rör barn
            ska man inte fatta det beslutet.
          </note>
          <note>
            Jag såg Miljöpartiets språkrör på TV säga att vi ska tillämpa
            försiktighetsprincipen vad gäller uppväxtvillkoren för torskar
            i Östersjön, men man avvisar blankt att tillämpa principen för
            barn i Sverige. Det är inte seriöst.
          </note>
          <note>
            En annan mycket allvarlig aspekt är att adopterade inte har ansetts
            ha med denna fråga att göra. De fick från början inte någon representant
            i utredningen.
          </note>
          <note>
            Adopterade, som är närmast berörda, har inte heller tillfrågats
            om vad de tycker. Däremot har RFSL-
          </note>
          <note>
            aktiva och svenska folket tillfrågats.
          </note>
          <note>
            Adoption är ett löfte som staten ger till ett barn, inte bara
            om ett bättre liv utan också om bästa tänkbara förutsättningar
            för det berörda barnet. Annars skulle vi kunna avskaffa prövningen.
            Det är klart att det alltid är bättre att leva i ett land i fred
            än i ett land i krig, men det är inte vad adoption handlar om.
            Då pratar vi snarare flyktingpolitik.
          </note>
          <note>
            Adoption är också det politiska beslut som har allra mest långtgående
            effekter för den enskildes liv.
          </note>
          <note>
            Därför måste kraven på lagstiftning, beslutsunderlag och uppföljning
            vara mycket höga. Adoption är - vill jag understryka - något i
            grunden mycket positivt, men Sverige har ett ansvar att söka kunskap
            om adopterades situation och speciella behov. Det ansvaret har
            politiken inte tagit, vilket nu visar sig i forskning och statistik.
          </note>
          <note>
            När vi ser en femfaldig överrepresentation i självmord för kvinnor
            som adopterats från andra länder, när vi ser att adopterade är
            mer än dubbelt överrepresenterade i barn- och ungdomspsykiatrin
            och i dygnsvård för tonåringar i § 12-hemmen, har politiken svikit.
            Det innebär inte att internationella adoptioner bör stoppas men
            väl att stödet till dem som behöver det måste öka. Forskningen
            måste öka, och hela lagstiftningen måste ses över.
          </note>
          <note>
            Utredningen om barn i homosexuella familjer avfärdade i direkt
            strid med barnexperter och forskningen att adopterade barns psykiska
            hälsa och sociala anpassning skiljer sig från andra barns. Regeringen
            vet att detta är fullständigt fel. Det visar sig i utredningsdirektiven
            om internationella adoptioner. Där skrivs rakt ut vilka särskilda
            behov adopterade har.
          </note>
          <note>
            Ändå har regeringen tagit ett så uppenbart bristfälligt betänkande
            som grund för att utvidga adoptionslagstiftningen.
          </note>
          <note>
            Alla adoptioner börjar med en tragedi när barn förlorar sina
            föräldrar. De ofta många och svåra separationer som adoptivbarn
            går igenom som små påverkar förmågan till nära relationer senare
            i livet. Adoption är inte bara en enstaka händelse i barndomen
            som går över, utan det är en process för hela livet.
          </note>
          <note>
            Den är olika intensiv i olika perioder och olika för olika personer,
            men den finns där. Att vara adopterad är att vara utvald, men
            det är också att vara övergiven
          </note>
          <note>
            - bortvald. Varför blev man övergiven? Vi vet att ursprunget
            är centralt för det egna identitetsbyggandet. Vem är jag? Var
            kommer jag från? Hur kommer jag att se ut? Vem är jag lik? Alla
            sådana frågor präglar tankarna. Men det handlar också om att hantera
            ett annorlunda utseende än majoriteten. Vi vet att alla former
            av avvikelser är känsliga, särskilt under tonåren. Man ser inte
            ut som sina föräldrar eller kompisar - fast man känner sig lik.
            Många barn kommer då att förneka det egna ursprunget. Man känner
            sig som svensk, men man blir behandlad som invandrare.
          </note>
          <note>
            Den inre och den yttre identiteten kolliderar.
          </note>
          <note>
            Vi vet att adopterades identitetsbyggande är mer komplicerat
            än andra barns. Man har helt enkelt fler annorlunda och svårare
            frågor att hantera. Nu lägger regeringen utan kunskapsgrund till
            ännu en livsuppgift. Hur kan regeringen ens överväga att utvidga
            adoptionslagen utan att regeringen vet följderna av dess nuvarande
            utformning?
          </note>
          <note>
            Homosexuella föräldrar är omvårdnadsmässigt lika goda föräldrar
            som heterosexuella föräldrar. Föräldrarnas homosexualitet är dock
            något som barnen måste förhålla sig till, en extra livsuppgift
            att hantera.
          </note>
          <note>
            Här vill jag understryka att det inte är som det har sagts i
            debatten hela dagen, nämligen att det är omvärldens tryck gentemot
            de adopterade, omvärldens fördomar, som är det problematiska.
            Inte alls! Det handlar snarare om ett mer komplicerat identitetsbyggande.
            Det är någonting som handlar om barnens relation till föräldrarna,
            inte omvärldens till familjen.
          </note>
          <note>
            Barnen måste gå igenom en egen komma-utprocess. Den egna identitetsutvecklingen
            kompliceras. Detta framkommer genom frågor om den egna sexualiteten
            och annorlundaskap, enligt Torgny Gustafsson, barn- och ungdomspsykiater
            och expert i utredningen. De barn som finns i homosexuella familjer
            i dag är närmast uteslutande den ena partens biologiska barn.
            De är i en helt annan situation än adopterade. De kan identifiera
            sig med minst en förälder. De känner sitt ursprung. De vet var
            de kommer från, och de har ofta den andra biologiska föräldern
            kvar i sitt liv.
          </note>
          <note>
            Vad gäller internationella adoptivbarn i homosexuella familjer
            saknas helt och fullständigt forskning.
          </note>
          <note>
            Det finns ingen kunskap alls om detta - inte vare sig svensk
            eller internationell kunskap. Kan internationella adoptivbarns
            identitetsutveckling, givet adopterades särskilda förutsättningar,
            påverkas vid adoption till en homosexuell familj? När kunskap
            saknas, räcker det inte med att hänvisa till hemutredningar eller
            individuell prövning. Saknas kunskap på riksnivå, saknas den också
            på lokal nivå där socialnämnder har att pröva ansökande familjer.
            Saknas kunskap som grund för prövning blir det i stället godtycke.
            Resultatet av det blir olikabehandling över landet och rättsprocesser.
          </note>
          <note>
            Ingen vet hur stora adoptivbarns marginaler är.
          </note>
          <note>
            Klarar man ännu en livsuppgift att förhålla sig till?
          </note>
          <note>
            Utredningens samtliga barnexperter, liksom Rädda
          </note>
          <note>
            Barnen, BRIS, Adoptionscentrum, Socialstyrelsen m.fl. avråder
            och varnar för att utan bättre kunskapsgrund utvidga adoptionslagen.
            Men regeringen går fram i strid med barnexperterna.
          </note>
          <note>
            Hur stora effekter för adopterade är majoriteten beredd att acceptera
            för att Sverige snabbt ska kunna införa ny lagstiftning? Ingen
            kan säga att det inte blir effekter, att barn som redan nu är
            överrepresenterade i olika former av psykosociala problem inte
            blir än mer överrepresenterade. När man inte vet kan man inte
            på ett ansvarsfullt sätt utvidga lagstiftningen.
          </note>
          <note>
            Föräldraskap är inte bara kärlek och omvårdnad.
          </note>
          <note>
            Där är hetero- och homosexuella självklart lika. Föräldraskap
            handlar också om identitetsutveckling.
          </note>
          <note>
            Identitetsbyggande är en inre resa, och då är det viktigt att
            vara lik föräldrar och andra närstående - också vad gäller sexualiteten.
            Det gäller särskilt för adopterade som redan från början har en
            mer komplicerad utveckling av den sexuella identiteten.
          </note>
          <note>
            Fru talman! Om det viktiga verkligen hade varit att utöka antalet
            möjliga adoptivföräldrar, som vi ibland har hört i dag, hade regeringen
            rimligen föreslagit att heterosexuella sambos och alla över 18
            år skulle kunna prövas för adoption. Det är alldeles särskilt
            som just dessa grupper möjligen av givarländerna skulle tillåtas
            att adoptera, vilket inget givarland i dag medger registrerade
            partner. Men ingen politisk kraft har agerat för detta. Det visar
            än en gång att det inte är ett resonemang i ett barnperspektiv
            som majoriteten för. I stället handlar det just om vuxnas rättigheter
            och vuxnas rätt till barn. Det reserverar jag mig mot.
          </note>
          <note>
            Fru talman! Det är alldeles uppenbart att hela adoptionslagen
            måste ses över i en parlamentarisk utredning. Vi tycker att möjligheten
            till närståendeadoption ska införas för registrerade partner,
            men den ska utformas så att lagen inte kan kringgås på så sätt
            att en ensamadoption först genomförs med syfte att sedan låta
            en närstående partner adoptera barnet.
          </note>
          <note>
            Internationella adoptioner kan inte på nuvarande kunskapsgrund
            utvidgas till att omfatta registrerade partner. Om det däremot
            kommer ny forskning och kunskap som ger en kunskapsgrund för ett
            ställningstagande är vi beredda att diskutera frågan igen.
          </note>
          <note>
            Ingen vet i dag om adopterade skulle klara adderade livsuppgifter,
            och barnexperterna avråder.
          </note>
          <note>
            Slutligen menar vi - vilket Christel Anderberg har talat om tidigare
            - att regeringen bör återkomma med förslag om insemination för
            berörda kvinnor. Vi menar också att det juridiska föräldraskapet
            bör likställas med gifta par.
          </note>
          <note>
            I detta anförande instämde Elisabeth Fleetwood,
          </note>
          <note>
            Petra Gardos, Göte Jonsson, Roy Hansson, Lennart
          </note>
          <note>
            Fridén, Kent Olsson, Lars Hjertén, Berit Adolfsson,
          </note>
          <note>
            Christel Anderberg och Olle Lindström (alla m).
          </note>
          <note type="speaker">
            Anf. 87 MARIANNE CARLSTRÖM (s) replik:
          </note>
          <note>
            Fru talman! I propositionen, och likaså under debatten här i
            dag, har det diskuterats manliga och kvinnliga förebilder eller,
            som man också kan säga, ett stort socialt nätverk. Sten Tolgfors
            påstår att jag inte har tagit upp det i utredningen. Det stämmer
            inte.
          </note>
          <note>
            Det var uppe vid ett flertal tillfällen.
          </note>
          <note>
            Det var samma sak när vi talade om ensamståendes rättigheter
            och möjligheter att adoptera. Då tog vi upp att det även där var
            viktigt med ett bra socialt nätverk, så att barnen har många vuxenkontakter.
          </note>
          <note>
            Jag tycker att det är fullständigt självklart att man ska ha
            det, och det är bra att regeringen har skrivit det. Det ser jag
            inte alls som att man skulle vara tveksam till de adoptionerna.
            Det är självklart att det ska ställas sådana krav i hemutredningarna.
          </note>
          <note>
            Jag har svårt att förstå att man kan säga ja till närståendeadoptioner
            men inte till internationella adoptioner, och inte heller hur
            man kan vara så negativ till internationella adoptioner över huvud
            taget och sedan ändå tycka att de är okej.
          </note>
          <note>
            Vad vi också diskuterade mycket i utredningen var vem det är
            som hanterar ett utanförskap bäst. Är det de som redan hittills
            har fått adoptera? Eller är det så att en homosexuell familj skulle
            kunna hantera utanförskapet mycket bättre? Det vet vi inte. Jag
            tror att det är så. Det är en av anledningarna till att vi säger
            ja även till internationella adoptioner.
          </note>
          <note type="speaker">
            Anf. 88 STEN TOLGFORS (m) replik:
          </note>
          <note>
            Fru talman! Finns det med i majoritetsskrivningen från Kommittén
            om barn i homosexuella familjer?
          </note>
          <note>
            Nej. Marianne Carlström fick vända kappan efter vinden.
          </note>
          <note>
            Regeringen såg att det ni i Kommittén om barn i homosexuella
            familjer skrev i majoritetstexten, där ni fullständigt förnekade
            att adopterade var särskilt sårbara, var fel. När ni fullständigt
            avfärdade att det kunde finnas skillnader, att sexualitet kunde
            ha betydelse för föräldraskap, såg man att inte heller det höll.
          </note>
          <note>
            Ni i Kommittén om barn i homosexuella familjer är överkörda på
            flera punkter av regeringen.
          </note>
          <note>
            Svara på detta: Hur kan Marianne Carlström tro att en grupp som
            redan från början är särskilt sårbar skulle må bra av att behöva
            gå utanför den egna familjen för att söka förebilder? Det är ett
            erkännande av att föräldraskapet inte täcker alla delar.
          </note>
          <note>
            Den andra delen som Marianne Carlström tog upp var vem det är
            som hanterar utanförskapet bäst. Kan
          </note>
          <note>
            Marianne Carlström ge mig något som helst forskningsstöd för
            sitt påstående att homosexuella bättre skulle förstå internationellt
            adopterades utanförskap än folk i allmänhet? Jag vet att det har
            hävdats.
          </note>
          <note>
            Samtidigt har vi sett, inte minst i utredningen och i debatten,
            att två grupper som absolut aldrig har förstått varandra är homosexuella,
            RFSL, och de adopterade och deras organisationer. Många företrädare
            för homosexuella har sagt precis det som Marianne Carlström nu
            sade, samtidigt som adopterade säger att det är helt olika utanförskap
            det handlar om.
          </note>
          <note>
            Nu är vi återigen tillbaka till frågan om hur barnets bästa ska
            bedömas. Det fanns två kriterier för svenska Barnkommittén: forskning
            och att tillfråga de berörda. Marianne Carlström tycker att det
            andra ska gälla lika starkt som forskning och de berörda. Jag
            tycker inte det.
          </note>
          <note type="speaker">
            Anf. 89 MARIANNE CARLSTRÖM (s) replik:
          </note>
          <note>
            Fru talman! All forskning som finns visar att homosexuella är
            lika bra föräldrar som heterosexuella.
          </note>
          <note>
            Det måste vi ändå vara överens om. Sedan har vi gjort olika tolkningar,
            och jag står för min.
          </note>
          <note>
            Sten Tolgfors anser att jag skulle vara överkörd av regeringen.
            Det har jag inte känt en enda minut. Jag förstår inte hur Sten
            Tolgfors läser när han gör en sådan tolkning.
          </note>
          <note>
            Som vi sade i utredningen, är det upp till dem som gör utredningarna
            att titta på hur det sociala nätverket kring adoptivbarnen ser
            ut. Det gäller både heterosexuella och ensamstående, och när det
            blir aktuellt även homosexuella.
          </note>
          <note>
            Det fanns experter i utredningen. Det finns experter på barn,
            men det finns ingen som är expert på barn i homosexuella familjer.
            Det kommer forskning hela tiden. Jag är övertygad om att vi kommer
            att fatta rätt beslut senare i dag.
          </note>
          <note type="speaker">
            Anf. 90 STEN TOLGFORS (m) replik:
          </note>
          <note>
            Fru talman! Jag tycker att det är ett lågvattenmärke för svensk
            socialdemokrati att man först tillsätter en utredning och tar
            in experter och när experterna inte gör som man vill ägnar man
            sig åt att tala om att de var experter på fel saker. Detta sägs
            inte förrän i efterhand, när de har redovisat vilka uppfattningar
            de har kommit fram till i den statliga kommittén. Då var det fel
            typ av experter. Då behöver man inte bry sig om dem, för de var
            inte experter på rätt saker.
          </note>
          <note>
            Det är självfallet så att homosexuella föräldrar omvårdnadsmässigt,
            kärleksmässigt och på alla sätt är lika bra föräldrar. Det är
            inte det jag har pratat om.
          </note>
          <note>
            Det jag har pratat om är utvecklingen av den sexuella identiteten
            och hur det kan påverka en grupp som redan innan ibland har särskilda
            problem med utvecklingen av sin sexuella identitet. Det är en
            helt annan sak.
          </note>
          <note>
            Låt mig ta ytterligare ett exempel där Marianne
          </note>
          <note>
            Carlström har ändrat sig från utredningen till debatten därefter.
            Hon har nämligen gjort uttalanden till TT
          </note>
          <note>
            om att orsaken till att man inte kan lägga fram förslag om insemination
            är att man ska se över frågan om barn kan ha fyra föräldrar. Det
            var inte heller uppe i utredningen. Jag har TT-citaten här. Vi
            kom aldrig fram till hur man skulle fastställa det rättsliga föräldraskapet,
            och det var hindret för att gå fram med ett förslag till regeringen
            och därmed ett hinder för att lägga fram ett förslag för kammaren
            i dag. Det hade vi inte gått med på. Vi hade varit beredda att
            gå med på att jämställa reglerna med dem som finns i dag.
          </note>
          <note>
            Jag tror inte att det är till barnens bästa att prata om fyra
            föräldrar för barn. Det kan jag säga redan nu.
          </note>
          <note>
            Fru talman! Vi fick inget svar på frågan om vilket forskningsstöd
            Marianne Carlström hade för att påstå att homosexuella skulle
            vara bättre på att hantera adopterades utanförskap än andra. Det
            enkla svaret är att det inte finns något.
          </note>
          <note type="speaker">
            Anf. 91 ULF NILSSON (fp) replik:
          </note>
          <note>
            Fru talman! Trots att det är en lång debatt finns det vissa frågor
            som jag skulle vilja ställa. Sten
          </note>
          <note>
            Tolgfors talade om att ställa grupp mot grupp. Vad som är en
            grupp beror på hur man definierar en grupp. Jag förstod inte riktigt
            resonemanget. Vi kan hela tiden göra generaliseringar och undersökningar,
            och vi kan konstatera t.ex. att barn från en viss del av landet
            har mer problem i snitt än barn i en annan del av landet, osv.
          </note>
          <note>
            Jag skulle då vilja fråga: Är Sten Tolgfors beredd att i olika
            sammanhang där man kan misstänka eller är rädd för att det är
            någon skillnad plötsligt utesluta en viss grupp?
          </note>
          <note>
            Det råkar vara så att det inte finns något stöd för att påstå
            att barn i den grupp vi talar om, homosexuella, skulle ha det
            sämre. Min huvudfråga är egentligen en ren sakfråga. Sten Tolgfors
            sade två gånger att forskarna har blivit överkörda. Jag har inte
            sett någonstans att forskare har sagt nej till att homosexuella
            skulle få prövas för adoption. Därför undrar jag var
          </note>
          <note>
            Sten Tolgfors har hittat dem. Det är möjligt att de finns, men
            den övervägande delen av de forskare som har redovisats här är
            positiva till att homosexuella får adoptera.
          </note>
          <note type="speaker">
            Anf. 92 STEN TOLGFORS (m) replik:
          </note>
          <note>
            Fru talman! Jag hörde även tidigare i debatten i dag att Ulf
            Nilsson påstod att det inte finns några skillnader mellan barn
            som växer upp i homosexuella familjer och barn som växer upp i
            heterosexuella familjer. Det är inte korrekt.
          </note>
          <note>
            Utredningens barnexpert Torgny Gustafsson skriver följande: Den
            egna identitetsutvecklingen kompliceras genom frågor om den egna
            sexualiteten och om annorlundaskap. Man kan också se tecken på
            viss reservation inför omgivningen och rädsla för att mobbas,
            man har frågor kring den egna sexualiteten osv. Man kan här tala
            om en adderad livsuppgift.
          </note>
          <note>
            Det är en helt annan sak när vi tittar på hur det går för barnen
            när barndomen är slut, för då landar man bra. Men barndomen har
            ett värde i sig själv också.
          </note>
          <note>
            Det är inte bara slutpunkten som spelar en roll utan även den
            utmaning som man ställs inför på vägen.
          </note>
          <note>
            Det är inte så att jag säger att barn i homosexuella familjer
            skulle fara illa. Det jag säger är att om man lägger till de särskilda
            behov som just internationellt adopterade har - de är särskilt
            sårbara och har särskilda problem och förutsättningar med sig
            - kan möjligen också adderade livsuppgifter inom homosexuella
            familjer spela en roll. Det är då försiktighetsprincipen kommer
            in. Det finns inte någon forskning om hur det skulle gå för adopterade
            barn i homosexuella familjer. Det finns inte en enda forskningsundersökning
            om detta. Då kan man inte bara tycka sig förbi det faktumet därför
            att man av politiska skäl vill gå vidare.
          </note>
          <note>
            Invänta forskningen, gör klart forskningen om adopterades situation
            och behov över huvud taget, fortsätt forskningen om barn i homosexuella
            familjer och försök, när det blir möjligt, att initiera forskning
            om just internationellt adopterade i homosexuella familjer i andra
            länder. Då får vi ett kunskapsunderlag. Om det visar att det inte
            finns några problem kommer jag också att vara öppen för att utvidga
            lagstiftningen.
          </note>
          <note>
            Om det visar att det finns problem kommer jag att säga nej. Jag
            tycker att ett kunskapsperspektiv är grunden för att man med någon
            trovärdighet ska kunna hävda att man har ett barnperspektiv i
            adoptionsfrågor.
          </note>
          <note type="speaker">
            Anf. 93 ULF NILSSON (fp) replik:
          </note>
          <note>
            Fru talman! Det där är faktiskt fel. De forskare som har uttalat
            sig i frågan och som har forskat kring barn i homosexuella familjer
            har dels konstaterat att det inte finns någon skillnad utan att
            barnen utvecklas på samma sätt, dels antagit, med de reservationer
            som man kan göra som forskare om att ingenting är hundraprocentigt
            säkert, att det inte finns någon anledning att tro att de skulle
            få större problem om de adopterades.
          </note>
          <note>
            Därför vill jag upprepa min fråga. När man sysslar med utbildning
            och högskolor måste man skilja mellan olika typer av remissinstanser
            och forskare. Eftersom Sten Tolgfors använde ordet forskare minst
            två gånger i sitt anförande skulle jag vilja höra om han kan ge
            exempel på någon forskare som har blivit överkörd här. De akademiska
            forskare, dvs. i den meningen experter, som har skrivit och yttrat
            sig om detta är positiva till att homosexuella ska få prövas för
            adoptioner.
          </note>
          <note type="speaker">
            Anf. 94 STEN TOLGFORS (m) replik:
          </note>
          <note>
            Fru talman! Det är faktiskt inte så att majoriteten i kommittén
            om barn i homosexuella familjer avfärdar att det fanns skillnader.
            Vi konstaterade gemensamt att barnen har det bra. Men det är skillnad
            på att påstå att det inte finns skillnader och att allt är lika
            och att hävda att det är lika bra. Jag har hänvisat till en av
            de experter som gick igenom forskningen för utredningen och vilka
            slutsatser han kom fram till. Allt det materialet är publikt.
            Det är bara att ta del av det, Ulf
          </note>
          <note>
            Nilsson. Läs Torgny Gustavssons promemorior till utredningen
            som ett exempel! Gå igenom det material som vi hade som underlag!
            Där finns de svar Ulf
          </note>
          <note>
            Nilsson söker, och det är de svar jag redovisar här.
          </note>
          <note type="speaker">
            Anf. 95 TASSO STAFILIDIS (v) replik:
          </note>
          <note>
            Fru talman! Jag vill börja med att lyfta upp den fråga som Sten
            Tolgfors tog upp med Marianne Carlström, nämligen vad utredningen
            har sagt om det rättsliga föräldraskapet. Sten Tolgfors ger en
            felaktig beskrivning av vad kommittén har kommit fram till.
          </note>
          <note>
            Kommittén kom fram till att vi i Sverige skulle införa assisterad
            befruktning för lesbiska kvinnor, vi skulle införa en moderskapspresumtion.
            När det gäller det rättsliga föräldraskapet när fler föräldrar
            är inblandade föreslog kommittén att det skulle utredas vidare.
          </note>
          <note>
            Marianne Carlström har helt rätt och Sten Tolgfors har helt fel
            i den här frågan.
          </note>
          <note>
            Jag är väldigt intresserad av att höra Sten Tolgfors slutsatser.
            Han har gång på gång hävdat att han efterlyser forskning för att
            se hur internationellt adopterade barn skulle må i en homosexuell
            familj. Det respekterar jag fullt ut. Men jag vill fråga Sten
          </note>
          <note>
            Tolgfors vilka slutsatser han drar av den forskning som finns
            i dag när det gäller internationellt adopterade barn som lever
            i heterosexuella familjer. Där vet
          </note>
          <note>
            Sten Tolgfors likaväl som jag att den forskning vi har i dag
            om barn som far illa och som är internationellt adopterade gäller
            barn som växer upp i heterosexuella familjer. Vilka slutsatser
            drar Sten Tolgfors av detta?
          </note>
          <note>
            För att vara trovärdig måste han i rimlighetens namn föreslå
            att vi ska stoppa de internationella adoptionerna helt och hållet
            i Sverige, och det har han inte gjort. Det är det hans argumentation
            går ut på.
          </note>
          <note type="speaker">
            Anf. 96 STEN TOLGFORS (m) replik:
          </note>
          <note>
            Fru talman! Detta är en synnerligen beklaglig argumentation som
            för övrigt exakt överensstämmer med Sverigedemokraternas. Tasso
            Stafilidis drar fullständigt fel slutsatser av forskningen. För
            ett par månader sedan när det uppdagades att ett antal barn på
            Gimo flyktingförläggning hade försökt att begå självmord ledde
            det till den slutsatsen att vi ska öka kunskapen och se över hur
            vi stöder barnet. En del vill även se över lagstiftningen. Ingen
            sade att vi skulle stoppa invandringen, tack och lov.
          </note>
          <note>
            När det gäller internationellt adopterade är situationen exakt
            densamma. Det har kommit ett antal larmsignaler om överrepresentation
            när det gäller självmord. Det finns ett politiskt ansvar för båda
            de här gruppernas situation. Slutsatsen blir exakt densamma, öka
            forskningen och se över lagstiftningen.
          </note>
          <note>
            Där har vi moderata förslag sedan flera år, Tasso
          </note>
          <note>
            Stafilidis. Vi kräver en parlamentarisk utredning för att se
            över hela adoptionslagen och stödet till de adopterade. Det är
            bara att läsa i tidigare års betänkanden.
          </note>
          <note>
            Sedan gällde det detta med föräldraskapet. Den utredning som
            Tasso Stafilidis och jag gemensamt satt i var inte en välskött
            utredning, särskilt inte när det gäller inseminationsdelen. Den
            kom in på slutet under de sista mötena utan att vi hade en enda
            hearing om det eller en enda expertpromemoria. Den var föremål
            för tre olika förslag från sekretariatet de två sista mötena,
            varav två kom under sittande sista möte, och de gick åt direkt
            olika håll alla tre.
          </note>
          <note>
            Det har inte gjorts något förarbete kring detta, men en sak kan
            jag säga, och det är att Socialdemokraterna inte drev linjen att
            barn i Sverige ska kunna ha fyra föräldrar med anledning av insemination.
            Den frågan har möjligen hänskjutits till regeringen. Det är en
            ny ståndpunkt, och jag beklagar den.
          </note>
          <note type="speaker">
            Anf. 97 TASSO STAFILIDIS (v) replik:
          </note>
          <note>
            Fru talman! Det är väldigt sjyst av Sten Tolgfors att jämföra
            mig med sverigedemokrater. Det är de som alltid hotar och hatar
            mig.
          </note>
          <note>
            Det jag lyfter upp är konsekvensen av Sten
          </note>
          <note>
            Tolgfors moment-22-krav. Han vill inte tillåta och inte ens inse
            att det för vissa barn skulle kunna vara mycket bättre att växa
            upp i homosexuella familjer än i heterosexuella. Jag vet inte
            hur många internationellt adopterade personer som Sten Tolgfors
            har träffat som själva är homosexuella, som själva är bögar och
            lesbiska. Det får Sten Tolgfors i så fall svara på.
          </note>
          <note>
            Det intressanta är att Sten Tolgfors gång på gång lyfter upp
            krav på forskning. Vad är det han vill att forskningen ska visa.
            Han säger ju att han inte vill tillåta homosexuella att bli prövade
            för adoption enbart på grund av att de är homosexuella. Han säger
            att det är för barnets bästa.
          </note>
          <note>
            Men Sten Tolgfors är inte beredd att dra samma slutsats när det
            gäller heterosexuella. Alla vi som är för det här förslaget i
            dag vill ju att stödet till dem som behöver det ska öka, och det
            är också därför den här utredningen som Annika Nilsson leder sitter
            på
          </note>
          <note>
            Justitiedepartementet. Regeringen och majoriteten här i riksdagen
            står ju bakom det.
          </note>
          <note>
            Därför tycker jag att Sten Tolgfors borde försöka se igenom de
            här dimridåerna och inte jämföra min argumentation med Sverigedemokraternas.
            Han borde faktiskt vända tillbaka och se vad det är han själv
            säger och vilka signaler han sänder ut. Detta gäller även alla
            de barn som är internationellt adopterade och som faktiskt i dag
            lever i homosexuella familjer.
          </note>
          <note>
            Dem har Sten Tolgfors inte sagt ett ord om. Sten
          </note>
          <note>
            Tolgfors tycker inte ens att dessa barn ska få tillåtelse att
            bli styvbarnsadopterade eftersom Moderaterna anser att det bara
            ska gälla biologiska barn.
          </note>
          <note type="speaker">
            Anf. 98 STEN TOLGFORS (m) replik:
          </note>
          <note>
            Fru talman! Jag jämför absolut inte Tasso Stafilidis med Sverigedemokraterna.
            Jag säger att han har lånat argumenten i just den här delen. Det
            är precis detta de säger. Jag avvisar det i grunden.
          </note>
          <note>
            Här handlar det om att politiken inte har tagit sitt ansvar.
            Vi har haft internationella adoptioner i stor skala i 30-35 år.
            Jag vet adopterade som kommit till
          </note>
          <note>
            Sverige och som i 25-årsåldern tvingats till levertransplantationer
            därför vi var så naiva att vi vägrade se att de kunde ha särskilda
            behov. Om vi inte gulsotstestade svenska barn, varför skulle vi
            då gulsotstesta adopterade barn? Smällen får inte vi politiker
            ta, utan den får de adopterade ta i sina liv.
          </note>
          <note>
            Det är likadant med forskningen som redovisar väldigt konkreta
            effekter, tragedier med självmord och liknande. Det tyder på att
            politiken inte har tagit sitt ansvar att söka kunskap om deras
            behov. Vi har inte sett till att det finns barnpsykologer som
            fullt ut förstår deras behov och kan behandla dem. Vi har inte
            sett till att vi har ett tillräckligt bra prövningsförfarande
            och en tillräckligt bra lagstiftning. Ensamadoptioner är aldrig
            utredda. Dessa barn är fyrfaldigt överrepresenterade på barnpsykiatriska
            mottagningar t.ex., men det är aldrig utrett. Det finns ett par
            raders förarbete från 1917. That's it. Det kallar jag inte att
            ta politiskt ansvar, och det är det vi måste göra. Vi måste söka
            kunskap för att kunna stödja och hjälpa barnen.
          </note>
          <note>
            Fru talman! Sedan tyckte jag Tasso Stafilidis pekade på ett särskilt
            problem, och det är att utredningen om adoptionsfrågor låg under
            Justitiedepartementet och inte under Socialdepartementet. Det
            är symtomatiskt för regeringens sätt att se på detta. Det är inte
            en barnfråga utan det är en lagfråga. Jag tror att det möjligen
            skulle ha blivit ett annat perspektiv om ett annat departement
            hade hållit i detta.
          </note>
          <note>
            Den utredning som Tasso Stafilides och jag satt i avvisade kravet
            på att beakta den holländska forskningen, som givit resultat som
            ganska dramatiskt skiljer sig från de svenska när det gäller adopterade.
          </note>
          <note>
            Man avvisade t.ex. att ta med uppgifter om de stödprogram som
            genomförs i Holland. Majoriteten med
          </note>
          <note>
            Tasso i spetsen avvisade att adopterade har särskilda behov eller
            att de är särskilt sårbara. Jag tycker att detta om något visar
            att Tasso totalt har underkänt barnperspektivet i adoptionsfrågan
            och ser till andra intressen, vällovliga ur andra synpunkter,
            dock inte i ett barnperspektiv.
          </note>
          <note type="speaker">
            Anf. 99 YVONNE RUWAIDA (mp) replik:
          </note>
          <note>
            Fru talman! Jag är lite förundrad över en sak som
          </note>
          <note>
            Sten Tolgfors sade. De mekanismer som ligger bakom diskriminering,
            fördomar och utanförskap på senare tid är enligt alla vetenskapliga
            undersökningar desamma, oavsett om det gäller etnicitet, adoption
            eller sexuell läggning. Sten Tolgfors! Det är samma mekanismer,
            och vi har för lite forskning om adoptivbarns och om homosexuellas
            situation. Sten
          </note>
          <note>
            Tolgfors vill hävda att dessa mekanismer är olika.
          </note>
          <note>
            Jag tycker att det är viktigt att se till att få till stånd mer
            forskning både om adoptivbarns och om homosexuellas situation
            liksom om andra grupper som upplever olika former av diskriminering
            och utanförskap.
          </note>
          <note>
            I frågan om det är lämpligt att homosexuella adopterar barn hävdar
            Sten Tolgfors att dessa belastas med en ytterligare livsuppgift
            och att de får problem med den sexuella identiteten. Det som är
            avgörande för sexuell identitet är inte föräldrarnas sexuella
            läggning utan föräldrars möjlighet att ta upp en diskussion om
            sexualitet och sexuell identitet. Det är det som det handlar om.
          </note>
          <note>
            Det är inte så att homosexuella föräldrar är mindre lämpliga
            än heterosexuella, ibland snarare tvärtom.
          </note>
          <note>
            Vad händer vidare med de adoptivbarn som kommer hit och som faktiskt
            själva är homo- eller bisexuella?
          </note>
          <note>
            För dem skulle det kanske t.o.m. kunna vara lättare.
          </note>
          <note>
            Jag tycker att Sten Tolgfors gör det lite lätt för sig.
          </note>
          <note type="speaker">
            Anf. 100 STEN TOLGFORS (m) replik:
          </note>
          <note>
            Fru talman! Det är klart att jag förstår att Yvonne
          </note>
          <note>
            Ruwaida tycker det eftersom hon intar en motsatt ståndpunkt.
            Låt mig säga att jag har träffat väldigt många internationellt
            adopterade som känner en rädsla inför det här. Jag har också träffat
            barn som har adopterats av vad som senare visat sig vara homosexuella
            familjer. Jag har hört också deras berättelser, som inte är synliggjorda
            någonstans. De vittnar om att det har varit en oerhört svår process.
          </note>
          <note>
            Det handlar inte om att föräldrarna inte gett kärlek och omvårdnad
            eller inte på alla sätt har försökt att ställa upp. Vad Yvonne
            Ruwaida uppenbarligen inte förstår är att det ena utanförskapet
            inte automatiskt ger insikt i det andra. Utvecklingen av sexuell
            identitet och av egen identitet är inte alls bara en fråga om
            ytan, om diskussioner. Det är fråga om något mycket djupare, om
            identifikation.
          </note>
          <note>
            Enligt de experter som kommittén hade till sitt förfogande och
            enligt remissinstanserna finns det anledning att vara orolig inför
            en utvidgning av adoptionslagen nu när vi inte har en kunskapsgrund
            och när det finns så betydande kunskapsbrister då det gäller internationellt
            adopterade. Vi vet att de har problem men inte varför och inte
            vad vi kan göra för att hjälpa dem.
          </note>
          <note>
            När det gäller barn i homosexuella familjer finns det t.ex. i
            princip inte någon forskning om homosexuella fäder och barn. Den
            alldeles övervägande delen av forskningen har gjorts på lesbiska
            mammor och barn. Det finns också en lång rad metodproblem.
          </note>
          <note>
            Framför allt finns det, i alla fall såvitt jag vet, inte en enda
            undersökning från något ställe i världen om internationellt adopterade
            i homosexuella familjer. Vi har alltså inte någon kunskapsgrund
            i detta sammanhang.
          </note>
          <note>
            Det är inte så som Yvonne Ruwaida sade att jag är emot det här.
            Jag följer vad barnexperterna säger. Ge mig ett bättre kunskapsunderlag
            grundat på forskning, så att vi kan tillgodose det som den svenska
            barnkommittén sade om det som måste föreligga för att man ska
            anses ha tagit hänsyn till barnperspektivet:
          </note>
          <note>
            forskning och kunskap och tillfrågande av de berörda.
          </note>
          <note>
            Yvonne Ruwaida! Låt oss göra en undersökning om vad de internationellt
            adopterade i Sverige tycker i den här frågan. Någon sådan undersökning
            har inte gjorts, varken av regeringen eller av Kommittén om barn
            i homosexuella familjer. Dessa barns uppfattningar har tigits
            ihjäl.
          </note>
          <note type="speaker">
            Anf. 101 YVONNE RUWAIDA (mp) replik:
          </note>
          <note>
            Fru talman! Det är lite lustigt. Sten Tolgfors hävdar att det
            råder brist på information om internationella adoptivbarns situation
            generellt och att det är problematiskt. När det gäller den nya
            lag som skulle göra att även homosexuella ska ha rätt att prövas
            som adoptivförälder drar Sten Tolgfors slutsatsen att sådan prövning
            inte ska tillåtas på grund av brist på forskning och kunskap.
            Men han borde egentligen dra samma slutsats när det gäller de
            internationella adoptionerna generellt.
          </note>
          <note>
            Jag tycker att vi borde enas kring att det behövs mer forskning
            om internationella adoptivbarns situation. Vi behöver också mer
            forskning om t.ex. homosexuellas situation men också om andra
            grupper i samhället.
          </note>
          <note>
            Sten Tolgfors har här i debatten i dag hävdat att mekanismerna
            bakom utanförskap är olika när det gäller diskriminering på grund
            av sexuell läggning och på grund av att man är adoptivbarn. Mekanismerna
            är desamma, men som föräldrar, som enskilda individer, har man
            olika möjligheter att förstå och hantera dessa mekanismer.
          </note>
          <note>
            Det som vi ska fatta beslut om handlar inte om en rätt att bli
            adoptivförälder utan om en rätt att bli prövad. Också jag har
            talat med väldigt många adoptivbarn, och många av dem som har
            homosexuella föräldrar är nöjda. Jag har också talat med någon
            som har varit missnöjd med detta faktum, men det finns inte en
            så enkel sanning som Sten Tolgfors försöker hävda. Jag tycker
            faktiskt att den delen av debatten har kommit fram.
          </note>
          <note>
            Jag tycker att det är oerhört viktigt att vi ser till att forskningen
            på det här området ökas, att kunskapen om vad man som adoptivförälder
            kan göra för att få sitt barn att må bra blir bättre och att dessa
            familjer får stöd.
          </note>
          <note>
            När det gäller sexuell identitet håller jag med om att identifikation
            är viktig. Det är också därför som vi betonar betydelsen av att
            ha ett socialt nätverk, och det gäller egentligen alla internationella
            adoptioner.
          </note>
          <note type="speaker">
            Anf. 102 STEN TOLGFORS (m) replik:
          </note>
          <note>
            Fru talman! Med detta säger Yvonne Ruwaida att det kan finnas
            en skillnad i föräldraskapet som inte handlar om brist på kärlek
            eller omvårdnad utan just om möjligheten till identifikation.
            Hon är därför beredd att biträda ett förslag om att det ska vara
            särskilda villkor för registrerade partner vid adoptioner -
          </note>
          <note>
            inte lika men särskilda villkor. Det tycker jag är konstigt.
          </note>
          <note>
            Hon säger vidare: Men låt dem prövas! Ja, men mot vad? Om vi
            saknar kunskap - det finns bara en enda forskningsundersökning
            gjord här på riksnivå -
          </note>
          <note>
            vad ska då socialnämnden i Åmål göra? Vilket kunskapsunderlag
            ska den använda att pröva mot? Att sexualiteten kan ha betydelse
            just för barn med särskilda och speciella förutsättningar, som
            internationellt adopterade barn har, kan inte bara avfärdas.
          </note>
          <note>
            Om sexualiteten har betydelse och om det inte finns ett kunskapsunderlag,
            vad ska vi pröva mot?
          </note>
          <note>
            Yvonne Ruwaida vill här öppna för godtycke inför beslut i varenda
            socialnämnd. Eftersom det inte finns någon kunskap kommer sedan
            dessa beslut att överklagas, så att vi får en fortsatt debatt
            om detta. Vi måste i stället skaffa oss kunskap.
          </note>
          <note>
            Fru talman! Låt mig också säga att det för mig är något underligt
            att man här kan driva två debatter parallellt. Å ena sidan får
            vi ofta höra att man med stort allvar och med fullt berättigande
            hävdar att det är oacceptabelt att en fjärdedel av landets homosexuella
            har varit utsatta för våld, att de diskrimineras och att de drabbas
            av fördomar. Å andra sidan får vi höra att det är problemfritt
            just för internationellt adopterade. Då finns inte det här.
          </note>
          <note>
            Det är klart att det finns. Men det är inte barns uppgift att
            vara verktyg för att vi ska motarbeta fördomar. Det ska vi göra,
            och jag är verkligen beredd att delta i det arbetet, men det är
            inte en uppgift för barn.
          </note>
          <note>
            Jag tror också att det är så, Yvonne Ruwaida, att man bör göra
            en skillnad mellan kvantitativa och kvalitativa undersökningar.
            Vi har nu sett resultatet av 30 år med adoptionslagstiftning i
            Sverige, och det är inte uppmuntrande. Vi vet att ett antal av
            barnen får problem, men vi vet inte varför. Det finns ett skriande
            behov av att nu gå vidare och utreda skälen till detta och av
            att öka stödet till de adopterade som behöver det. Om så inte
            sker tar vi i vår politik inte ansvar för barnen.
          </note>
          <note type="speaker">
            Anf. 103 TANJA LINDERBORG (v) replik:
          </note>
          <note>
            Fru talman! Det är nästan synd att förlänga debatten i den här
            sena timmen, men det som fick mig att begära ordet var att Sten
            Tolgfors vid flera tillfällen har sagt här att de utlandsfödda
            adoptivbarnen mår dåligt. Vi har sett skildringar på TV. Det finns
            sådana fall. Sten Tolgfors sade också att de är överrepresenterade
            när det gäller självmord, och så kan jag också tänka mig att det
            kan vara. Det är förskräckligt.
          </note>
          <note>
            Varje självmord är naturligtvis en stor tragedi. Det finns också
            forskning när det gäller unga homosexuella som visar att det finns
            en överrepresentation särskilt av unga kvinnor som försökt ta
            livet av sig.
          </note>
          <note>
            Det är också en tragedi. Man kan förstå att i båda fallen kan
            det kanske handla om en typ av utanförskap. Man skulle också kunna
            göra undersökningar av hur barn till arbetslösa mår.
          </note>
          <note>
            Det här ska naturligtvis inte förringas.
          </note>
          <note>
            Jag tänkte i alla fall ställa en fråga, eftersom Sten
          </note>
          <note>
            Tolgfors är negativ till att låta andra än heterosexuella bli
            prövade som adoptivföräldrar. Sten Tolgfors har också åberopat
            experter. Ponera att det skulle finnas ett lesbiskt par eller
            ett bögpar där båda besitter en totalt unik specialkompetens inom
            barnområdet. Varför skulle sådana inte kunna ens bli prövade som
            adoptivföräldrar?
          </note>
          <note type="speaker">
            Anf. 104 STEN TOLGFORS (m) replik:
          </note>
          <note>
            Fru talman! Det finns sådana fall, säger Tanja
          </note>
          <note>
            Linderborg. Vi pratar om en femhundraprocentig överrepresentation
            i självmord för unga adopterade kvinnor - om det finns sådana
            fall. För vilken annan grupp i vårt samhälle skulle vi acceptera
            den här typen av självmordsstatistik eller ohälsostatistik utan
            att få extra debatter i riksdagen om det? Barnen finns till och
            har ett eget värde. De är inte verktyg för oss.
          </note>
          <note>
            Är det så som Tanja Linderborg säger, vilket det förmodligen
            ligger en del i, att det finns andra grupper som också är överrepresenterade
            vad gäller självmord så påkallar det också alla former av åtgärder,
            precis som när det gäller adoptivbarn. Men det går inte att som
            Tanja Linderborg avfärda risken för dubbelt utanförskap, som barnexperterna
            säger, med att säga att det också finns andra grupper som har
            problem. Det hjälper inte de adopterade.
          </note>
          <note>
            Barnexperterna säger till mig att de ser en risk för adderade
            riskfaktorer, och att just för en grupp där många har fullt sjå
            att hålla koll på sin tillvaro nu och klara sin identitetsutveckling
            vet inte vi vad som kan bli droppen som får bägaren att rinna
            över. Jag är inte beredd att chansa. Tanja Linderborg är beredd
            att chansa, utan något som helst forskningsstöd och utan något
            som helst underlag. Skulle Tanja Linderborg ha fel är det de barnen
            som får betala det priset. Om jag har fel kan vi återkomma i riksdagen
            om några år och fatta ett nytt beslut. Det är skillnaden mellan
            Tanja
          </note>
          <note>
            Linderborgs och min linje.
          </note>
          <note>
            Jag är inte negativ till att låta registrerade partner prövas
            för adoption vad gäller närståendeadoption, därför att de barnen
            befinner sig i en helt annan situation. De har koll på sitt ursprung.
            De vet vilka de biologiska föräldrarna är. De vet vem de är lika.
            De har inte varit med om de tidiga separationer som de internationellt
            adopterade har varit. Det är just med hänsyn till den specifika
            och speciella situation som internationellt adopterade har som
            jag på nuvarande kunskapsgrund inte är beredd att utvidga lagstiftningen.
          </note>
          <note type="speaker">
            Anf. 105 TANJA LINDERBORG (v) replik:
          </note>
          <note>
            Fru talman! Jag menar att det inte går att addera på ett matematiskt
            sätt när det gäller annorlundaskap eller olikheter på det sätt
            som Sten Tolgfors gör. Det går inte! Vi skulle till det då kunna
            lägga om föräldrarna är rödhåriga eller kanske har nedsatt hörsel.
          </note>
          <note>
            Man kan alltså inte stapla på det sätt som Sten
          </note>
          <note>
            Tolgfors gör och se det rent matematiskt.
          </note>
          <note>
            Jag vill bara försäkra Sten Tolgfors att jag känner mig väldigt
            trygg i det här beslutet. Sten Tolgfors säger att jag chansar.
            Nej, det är sällan som jag har känt mig så trygg. Jag vet inte
            om Sten Tolgfors var i kammaren eller i huset över huvud taget
            när jag höll mitt inledningsanförande och beskrev hur jag har
            kommit fram till att det här är så rätt. Hade jag varit det minsta
            tveksam kan jag försäkra att jag inte hade stått här och tagit
            replik på Sten Tolgfors. Jag känner mig alltså trygg. Jag hoppas
            att Sten Tolgfors också känner sig trygg i det beslut som han
            kommer att fatta senare i kväll.
          </note>
          <note type="speaker">
            Anf. 106 STEN TOLGFORS (m) replik:
          </note>
          <note>
            Fru talman! Ponera att man ser en mamma vara ute och gå på stan
            med en barnvagn med sin lilla ettåring i. Skulle någon här i salen
            kunna få för sig att gå fram till henne och säga: Vet du om att
            det första året du har haft med det här barnet har varit helt
            betydelselöst för det här barnets framtid? Det är vad man säger
            när man förnekar de speciella behov som adopterade har. Vet du
            om att om det här barnet hade gått från den ena vuxna till den
            andra under hela sitt första år så hade det varit helt betydelselöst
            för det här barnets framtid? Vet du om att om det här barnet hade
            fraktats till ett annat land, fast det kom ihåg sånger på sitt
            ursprungsspråk och sådana saker, så skulle det vara helt betydelselöst
            för det här barnets framtid?
          </note>
          <note>
            Det är självklart inte på det sättet. De många och tidiga separationer
            som internationellt adopterade går igenom har vi negligerat, och
            det kan ha effekter för hur man mår och vilka relationer man formar
            senare i livet. De flesta klarar att komma över det med hjälp
            av särskilt utvalda familjer, men när snart sagt landets samlade
            barnexpertis och en mycket tydlig remissomgång säger till mig
            att man inte vet vad som är droppen som får bägaren att rinna
            över och att man varnar för att på nuvarande kunskapsläge utvidga
            adoptionslagstiftningen därför att man inte vet om barnen klarar
            det, då behöver jag mer som underlag än Tanja Linderborgs trygghet,
            kan jag säga. När experter som t.ex. Torgny Gustavsson skriver
            särskilda PM och när barnorganisationer och adoptionsorganisationer
            går igenom den forskning och det material som finns och varnar
            och pekar på att kejsaren är naken kan vi inte sätta politiskt
            tyckande före barnexperterna och professionen, och det är precis
            vad Tanja
          </note>
          <note>
            Linderborg gör. Det är inte matematik. Det är psykologi. Det
            är fråga om hur många saker man tror att ett barn klarar på egen
            hand, och i dag tyvärr utan tillräckligt stöd. Det är en djupt
            allvarlig fråga.
          </note>
          <note>
            Jag blir alltid orolig när politiker ska politiskt överpröva
            forskning och profession och sätta sitt tyckande - i det här fallet
            sin trygghet - före deras varningar.
          </note>
          <note type="speaker">
            Anf. 107 JOHAN LÖNNROTH (v):
          </note>
          <note>
            Fru talman! Jag yrkar bifall till förslaget i betänkandet. Jag
            står också bakom v-reservationerna och instämmer helhjärtat i
            det som Tanja Linderborg och
          </note>
          <note>
            Tasso Stafilidis har sagt här tidigare, och jag tror mig kunna
            tala för en mycket massiv partiopinion.
          </note>
          <note>
            Jag har respekt för att alla här i kammaren anser att de handlar
            för barnens bästa. Jag vet att det också gäller min partikamrat
            Yvonne Oscarsson.
          </note>
          <note>
            Sten Tolgfors säger att barnexpertisen körs över.
          </note>
          <note>
            Det får mig att rysa, hela begreppet "barnexpertisen".
          </note>
          <note>
            Alf Svensson talade här tidigare om hur vi vågar ta ansvar för
            att gå emot ett antal experter och forskare.
          </note>
          <note>
            Jag ska försöka förklara varför jag vågar ta det ansvaret, och
            det ska jag göra genom att gå tillbaka lite grann i historien.
          </note>
          <note>
            En gång i tiden, då kyrkan ansågs vara den enda stora auktoriteten
            på området barn och föräldraskap hade man oerhört starka krav
            på lydnad: barn skulle vara födda inom äktenskapet, ogifta mödrar
            fördömdes och barnamord var mycket vanligt tills lagstiftarna
            vågade sig på att gå emot denna kyrkliga expertis och 1776 lagstifta
            om ensamma mödrars rätt till anonymitetsskydd. På 1800-talet tog
            de världsliga myndigheterna över alltmer, men den auktoritära
            synen på barn fanns kvar. Man ansåg sig ha rätt att ganska godtyckligt
            flytta barn från sina föräldrar. Vi fick det som kallades fosterbarnsindustrin:
            barn som utnyttjades som billig arbetskraft. Hela Myndighetssverige
            stod bakom. Alla barnexperterna stod bakom. Några vågade frondera.
          </note>
          <note>
            Sedan fick vi rasbiologin och det rasbiologiska institut som
            inrättades här genom ett riksdagsbeslut, och vi fick tvångssteriliseringarna.
          </note>
          <note>
            Större delen av Forskar-Sverige stod bakom detta, och riksdagen
            anpassade sig. Bara ett fåtal modiga riksdagsledamöter vågade
            frondera, eller chansa för att använda Sten Tolgfors begrepp,
            mot att forskaropinionen - alla professorer - hade fel.
          </note>
          <note>
            Jag grundar mitt ställningstagande på egna erfarenheter och egna
            värderingar. Jag känner homosexuella som är underbara föräldrar.
            Jag känner också homosexuella där jag skulle tveka att rekommendera
            dem rätten att adoptera. Jag känner sådana som revolterat mot
            föräldrar som försökt indoktrinera dem med kristendom. Jag skulle
            inte gärna ge de föräldrarna rätt att adoptera barn. Jag känner
            barn som har revolterat mot vänsterföräldrar som velat förbjuda
            dem att konfirmera sig. Jag skulle inte heller där vilja rekommendera
            att de skulle ha rätt att adoptera.
          </note>
          <note>
            Alf Svensson sade tidigare i debatten att alla har rätt till
            sina föräldrar. Det lät som om han stod på en båt och passerade
            ett antal skeppsbrutna och ropade:
          </note>
          <note>
            Alla har rätt till en båt!
          </note>
          <note>
            Jag vill väldigt gärna tro att ni som inte vill ställa upp på
            den nya lagen handlar i god tro. Men jag skulle vilja fråga vilket
            ansvar ni tar för att det beslutet ska uppfattas rätt, så att
            det inte uppfattas så som de brevskrivare som hört av sig till
            oss alla uppfattar det. Det handlar inte om rätt att adoptera,
            utan det handlar om rätt att prövas för adoption.
          </note>
          <note>
            Ta ert ansvar och förklara för svenska folket och för medierna
            vad beslutet handlar om.
          </note>
          <note>
            I detta anförande instämde Lars Lilja, Raimo
          </note>
          <note>
            Pärssinen, Marina Pettersson, Christina Nenes, Marianne Carlström,
            Anders Bengtsson, Karin Jeppsson,
          </note>
          <note>
            Elisebeht Markström (alla s), Gunilla Wahlén, Tanja
          </note>
          <note>
            Linderborg, Rolf Olsson, Tasso Stafilidis (alla v) och
          </note>
          <note>
            Yvonne Ruwaida (mp).
          </note>
          <note type="speaker">
            Anf. 108 LENNART KOLLMATS (fp):
          </note>
          <note>
            Fru talman! Återigen debatterar vi en fråga som väcker mycket
            känslor och tyckande. Det är inte så konstigt. Frågan berör oss
            så innerligt nära eftersom det gäller barn.
          </note>
          <note>
            Jag vill börja med att klargöra att jag uppfattar det så att
            i stort sett samtliga som engagerar sig i den här frågan har en
            uppriktig tro att de tar ställning för barnens bästa. Problemet
            är bara att vi uppenbarligen tolkar det hela på olika sätt. Samtidigt
            tror jag att en och annan har satt vuxenperspektivet först. Jag
            tycker att en del av debatten i dag har visat det.
          </note>
          <note>
            För att kunna bena ut problemen måste vi först och främst ha
            klart för oss varför samhället över huvud taget bryr sig om de
            här frågorna. Detta framgår med all önskvärd tydlighet av den
            handledning som finns för adoptionsutredningar. Där framgår nämligen
            att samhällets uppgift vid adoption är att se på de sökandes lämplighet
            för barnens bästa. Någon rätt att få adoptera barn finns inte,
            utan det handlar om barnens rätt att få föräldrar. Detta står
            i handledningen.
          </note>
          <note>
            Samhället tar på sig ett särskilt ansvar för dessa barn, vilket
            är viktigt att poängtera. Därför överlåter man till socialnämnderna
            att fatta beslut. Socialnämnderna har experter till sitt förfogande,
            nämligen familjerättssekreterare som gör utredningarna. Lämpligheten
            prövas av socialnämnderna som grundar sina beslut på de särskilda
            utredningar som familjerättssekreterarna gjort.
          </note>
          <note>
            Ett problem, som jag upplevt på senare tid, är när de sökande
            som fått avslag överklagar till länsrätten.
          </note>
          <note>
            Där finns inte sakkunskapen direkt tillgänglig, och det verkar
            därför som om man mera prövar lagligheten och mindre lämpligheten.
            Det blir därmed fråga om en juridisk bedömning. Det finns en del
            avskräckande exempel på detta.
          </note>
          <note>
            Grunden för detta ärende utgörs av omsorgen om barnens bästa.
            Det finns emellertid krav från starka påtryckningsgrupper att
            utöka grupperna för internationella adoptioner till att också
            omfatta homosexuella.
          </note>
          <note>
            När jag har konstaterat vad som är det gemensamma målet har vi
            att fundera på vilken väg som är bäst att gå för att nå målet.
            Vad brukar vi göra? Jo, vi tillsätter en utredning som ska analysera
            konsekvenserna, se olika vägar till lösningar och komma med någon
            form av slutsats. Till dessa utredningar kopplar vi experter.
          </note>
          <note>
            Den erfarenhet som jag har från utredningen Vård i livets slutskede
            är att vi lyssnade, diskuterade och tog till oss av experternas
            kunskaper och erfarenheter.
          </note>
          <note>
            Som parlamentariker kan vi inte kunna allt, men vi bedömde ändå
            experternas synpunkter.
          </note>
          <note>
            Det känns egendomligt, ja nästan sorgligt, att så många personer
            som är vana att lyssna till råd, personer som jag är övertygad
            om vill barnens bästa, denna gång uppenbarligen har missat de
            flesta råden. Detta ledde till att ett antal experter skrev särskilda
            yttranden. Dessa yttranden är nog så starka i sina slutsatser
            när det gäller tillgänglig kunskap och tillgänglig erfarenhet.
          </note>
          <note>
            I propositionen kan man också läsa vilka remissinstanser som
            avstyrker förslaget. Där finns i princip alla organisationer som
            professionellt arbetar med barn- och ungdomsfrågor och med adoptioner,
            såsom
          </note>
          <note>
            Socialstyrelsen, Barnombudsmannen, Rädda Barnen och ytterligare
            ett antal som har nämnts tidigare. Jag vill också lägga till familjerättssekreterarnas
            organisation. Familjerättssekreterarna är ju de som gör utredningarna.
          </note>
          <note>
            Vad säger då remissinstanserna? Ja, vi har redan hört en del
            i debatten. Jag tycker i och för sig att det är väsentligt att
            pränta in somliga synpunkter, men än viktigare är att konstatera
            hur eniga de är. Man säger alltså nej till förslaget om internationella
            adoptioner.
          </note>
          <note>
            Nyligen presenterades forskningsresultat - några vill avvisa
            dem - som visar på de internationellt adopterade barnens utsatthet.
            Resultatet visar att risken för självmordsförsök eller fullbordade
            självmord är tre till fyra gånger högre för internationellt adopterade
            än för andra jämförbara grupper i Sverige. De mår alltså inte
            fullt så bra som andra jämförbara grupper.
          </note>
          <note>
            Samma överrisk gäller för psykisk sjukdom, allvarlig kriminalitet
            och gravt missbruk. Det handlar om missbruk som är så gravt att
            personerna i fråga behövde sjukhusvård.
          </note>
          <note>
            Studien är mycket omfattande - över 11 000 barn och ungdomar
            ingick i den. Den är relevant genom att den är gjord i Sverige
            med det samhällsklimat vi har.
          </note>
          <note>
            Forskarens slutsats, som han tar upp i en debattartikel, är att
            gruppen internationellt adopterades psykosociala risksituation
            inte bör förvärras genom att kretsen av potentiella adoptivsföräldrar
            utökas till homosexuella par. Det skulle ytterligare kunna komplicera
            identitetsutvecklingen för dem.
          </note>
          <note>
            I en situation där de som arbetar med barn och adoptioner - antingen
            via utredningar eller verkställande av adoption - liksom de som
            företräder de adopterade själva alla avstyrker förslaget är det
            för mig oförsvarligt att bifalla regeringens förslag om att låta
            homosexuella par prövas för internationella adoptioner.
          </note>
          <note>
            I en viktig mening i handledningen för adoptionsutredarna sägs:
            "Inte minst har det visat sig att vuxenblivandet i tonåren ofta
            innebär kluvenhet och problem hos den unge". Jag tycker att också
            detta ska finnas med vid bedömningen av lämpligheten.
          </note>
          <note>
            En god linje när det gäller känsliga frågor är att man tillämpar
            en försiktighetsprincip. Det finns inga studier om hur internationellt
            adopterade barn har det i homosexuella familjer i Sverige.
          </note>
          <note>
            Jag tror att homosexuella i sig kan vara bra föräldrar, vilket
            också sagts tidigare, och jag har därför i vår motion tagit ställning
            för närståendeadoptioner. Däremot tror jag inte att det ännu i
            det svenska samhället finns en tillräcklig mognad för att låta
            homosexuella adoptera internationellt. Även en homosexuell familj
            lever i samhället - den är inte en isolerad ö.
          </note>
          <note>
            Skillnaden mellan närståendeadoption och internationell adoption
            har också diskuterats här. I det förra fallet har barnet en biologisk
            förälder med i bilden. Då blir det inte de identifikationsproblem
            som finns för de andra. De senare har ju en gång blivit svikna.
            Det är ett trauma i sig, enligt de experter som arbetar med ungdomsfrågor.
            Jag säger medvetet ungdomsfrågor, för det är oftast i ungdomen
            problemen kommer upp till ytan. Jag vet det av personlig erfarenhet.
          </note>
          <note>
            Jag vill återgå till försiktighetsprincipen. Den är bra. Den
            används bl.a. i diskussioner kring våra livsmedelsfrågor och i
            andra sammanhang. Det är konstigt att man glömmer den när det
            gäller barnen.
          </note>
          <note>
            Mot bakgrund av vad de experter som arbetar med frågorna tycker
            är det för mig egendomligt att man blir så tvärsäker på motsatsen
            att man vill driva igenom den här lagen. Är ni så säkra att ni
            inte ens funderar över försiktighetsprincipen? Jag tänker på er
            många socialdemokrater som fick oavgjort i en första votering
            vid er kongress. Hur kan en så stor majoritet av er ha blivit
            så spiksäkra på att det här är rätt? Hur hade det gått om ett
            av era ombud hade haft modet att rösta efter sin övertygelse,
            något som han redogjorde för efteråt att han borde ha gjort? Hade
            ni då varit lika säkra på att motsatsen till dagens ställningstagande
            hade varit rätt? Är ni så bundna av det kollektiva att en enröstsövervikt
            vid kongressen låser fast er här i kammaren?
          </note>
          <note>
            Dessutom innebär det här förslaget att Sverige måste säga upp
            en konvention till barnens skydd vid adoptioner. Bara det borde
            göra att man avstår från att driva igenom lagändringen. För vilken
            signal sänder det till länder som är på väg att anta konventionen?
          </note>
          <note>
            Fru talman! I mina ögon finns det alltså många skäl att säga
            nej till förslaget. Jag yrkar bifall till
          </note>
          <note>
            Christel Anderbergs yrkande om bifall till motionerna
          </note>
          <note>
            L24 och L19 under punkt 3 i utskottets förslag. Dessutom yrkar
            jag bifall till reservation 10 under punkt
          </note>
          <note>
            17.
          </note>
          <note>
            I detta anförande instämde Runar Patriksson (fp).
          </note>
          <note type="speaker">
            Anf. 109 TASSO STAFILIDIS (v) replik:
          </note>
          <note>
            Fru talman! Det är med anledning av att Lennart
          </note>
          <note>
            Kollmats bl.a. tar upp den statliga utredningen,
          </note>
          <note>
            Kommittén om barn i homosexuella familjer, och fräckt påstår
            från talarstolen att vi inte har lyssnat på experterna som jag
            begär replik.
          </note>
          <note>
            Jag vill tala om för Lennart Kollmats att det i utredningen satt
            flera olika experter. Jag satt också med i utredningen och tillhörde
            majoriteten. Det var faktiskt så att vi verkligen lyssnade till
            experterna. Våra experter var väldigt duktiga, det är ingen som
            har ifrågasatt det. Lennart Kollmats står i talarstolen i riksdagen
            och hävdar att vi inte har lyssnat på våra experter. Det är en
            ren och skär felaktighet.
          </note>
          <note>
            Däremot drog vi i vissa fall i vissa frågor andra slutsatser
            än experterna. Experterna drog slutsatser utifrån sina kunskaper
            och erfarenheter. Vi drog våra slutsatser utifrån de politiska
            överväganden vi gjorde.
          </note>
          <note>
            Det fanns experter som hade en helt annan syn på frågan än den
            som Lennart Kollmats har redogjort för, nämligen att de var för.
            Det finns också många bland de adopterade själva och en organisation
            med adopterade som är positiva till förslaget. Det är viktigt
            att lyfta fram även dem.
          </note>
          <note type="speaker">
            Anf. 110 LENNART KOLLMATS (fp) replik:
          </note>
          <note>
            Fru talman! Beträffande det senare har jag inte hört Tasso Stafilidis
            nämna Adoptionscentrum, NIA
          </note>
          <note>
            eller Socialstyrelsens yttrande här tidigare. Det kan bero på
            att jag har missat en del, eftersom debatten har dragit ut så
            långt på tiden. Jag har inte hört hela debatten. Det är möjligt
            att jag har fel. Jag sade att jag inte har hört det.
          </note>
          <note>
            Det som Tasso Stafilidis sade var väldigt bra. Han sade att man
            gjorde de politiska övervägandena. Det jag sade i mitt anförande
            var att man uppenbarligen missade de flesta råden som kom från
            experterna. Jag sade inte att ni inte lyssnade. För mig är att
            lyssna inte att göra som experter säger. Ni lyssnade säkert men
            ni missade att ta till er de råden. Det må vara er obetaget.
          </note>
          <note>
            Det är precis som Tasso Stafilidis säger, det är politiska överväganden.
            Ni struntar fullständigt i vad de som är kunniga på det här området
            har intagit för ståndpunkt. Jag talar om de som jobbar med barnfrågor
            och ungdomsfrågor, de organisationer som håller på med det här.
            Det gäller inte minst familjerättssekreterarna, som man hänvisar
            till, som sedan ska göra utredningarna. Hur tänker sig Tasso Stafilidis
            deras situation, när de i stort sett enigt gick emot förslaget?
          </note>
          <note>
            De ska ju sedan göra en utredning om ett homosexuellt par som
            ansöker om prövning. Vad tror Tasso
          </note>
          <note>
            Stafilidis händer om de kommer fram till ett nej? Jag är övertygad
            om att det direkt kommer att överklagas och de kommer mer eller
            mindre att kallas homofober. De hamnar i den situationen.
          </note>
          <note type="speaker">
            Anf. 111 TASSO STAFILIDIS (v) replik:
          </note>
          <note>
            Fru talman! Det är bra att Lennart Kollmats lyfter upp familjerättssocionomerna.
            Jag har haft möjlighet att åka runt till många av landets kommuner
            och träffa familjerättssocionomerna. I vissa kommuner finns det
            speciella familjerättsenheter. I andra kommuner är det en och
            samma socionom och socialsekreterare som jobbar med både adoptioner
            och omhändertagande av barn osv.
          </note>
          <note>
            Det som slog mig var att många av familjerättssocionomerna faktiskt
            inte hade någon uppfattning om att det skulle vara till barnets
            nackdel om homosexuella skulle bli prövade för adoption. Jag mötte
            också en del som tvärtom hade väldigt mycket uppfattningar och
            fördomar kring homosexuellt föräldraskap.
          </note>
          <note>
            Det var många av familjerättssocionomerna som i sin arbetssituation
            inte över huvud taget hade kommit i kontakt med barn som levde
            med homosexuella föräldrar. De hade mycket fördomar. Men de socionomer
            som hade kommit i kontakt med sådana föräldrar och sådana barn
            hade inte samma inställning.
          </note>
          <note>
            Det är en av de frågor som regeringen ska arbeta vidare med.
            Där har också NIA ett ansvar för att den handbok som existerar
            faktiskt ska vara en hjälp för familjerättssocionomerna. Så det
            är inte vad det handlar om.
          </note>
          <note>
            Jag tycker också att det är viktigt att Lennart
          </note>
          <note>
            Kollmats är ärlig och lyssnar på det som vi säger. Vi har lyssnat
            på barnexperterna i utredningen. Vi har dragit andra slutsatser.
            Det innebär inte att vi har struntat i det de har sagt.
          </note>
          <note type="speaker">
            Anf. 112 LENNART KOLLMATS (fp) replik:
          </note>
          <note>
            Fru talman! Det är uppenbarligen en upprepad dialog. Ni har lyssnat
            på experterna och dragit andra slutsatser för det var de politiska
            övervägandena som tog överhanden över de sakkunskaper som fanns.
            Vi har olika uppfattningar. Vi har dragit olika slutsatser.
          </note>
          <note>
            Jag har respekt för Tasso Stafilidis slutsatser fast jag inte
            instämmer i dem.
          </note>
          <note>
            Det andra jag vill säga gäller familjerättssekreterarna. Det
            är intressant att de som inte delar Tasso
          </note>
          <note>
            Stafilidis uppfattning har fördomar. Huvudsekreteraren i utredningen
            var nere i Lund och träffade 300
          </note>
          <note>
            familjerättssekreterare. De applåderade honom till slut, för
            de tyckte att han var så modig som ställde upp och fick så mycket
            mothugg - mothugg som var i stort sett enigt - och ändå fullföljde
            sin redovisning.
          </note>
          <note>
            Jag tycker att Tasso Stafilidis ska läsa remissyttrandet. Där
            framgår också med all önskvärd tydlighet vad de som jobbar med
            adoptionsutredningar tycker i den här frågan. Jag skulle inte
            vilja vara i deras kläder efter att den här lagstiftningen är
            genomförd, med den grundläggande inställning de uppenbarligen
            har. Jag vet av personlig erfarenhet att det är en mycket lojal
            tjänstemannagrupp som naturligtvis kommer att följa den lag som
            riksdagen stiftar. Det är jag helt övertygad om. Jag kan garantera
            att det blir så.
          </note>
          <note type="speaker">
            Anf. 113 ANDERS BENGTSSON (s):
          </note>
          <note>
            Fru talman! I dag har vi verkligen kunnat konstatera att vår
            lagstiftning inte alltid är i takt med tiden.
          </note>
          <note>
            Om så vore skulle den här debatten inte behöva hållas över huvud
            taget. Att vi inte behandlas lika inför lagen oavsett sexuell
            läggning blir tydligt när vi diskuterar det familjepolitiska området.
          </note>
          <note>
            Vi har redan slagit fast att vara en god förälder inte har något
            att göra med sexualitet utan med vår förmåga och kunskap att ge
            våra barn en kärleksfull och trygg uppväxt. Trots detta kan vi
            konstatera att samhället betraktar och behandlar oss människor
            olika utifrån om vi är heterosexuella eller inte.
          </note>
          <note>
            Ett viktigt avsnitt i lagutskottets betänkandet
          </note>
          <note>
            Partnerskap och adoption behandlar lesbiska kvinnors möjligheter
            att bli föräldrar. I alla tider har lesbiska kvinnor liksom heterosexuella
            kvinnor längtat efter barn. Det är fullt naturligt. Lika naturligt
            är det att barn växer upp med lesbiska mödrar. Men det är här
            som den stora orättvisan blir tydlig.
          </note>
          <note>
            En heterosexuell kvinna som inte kan bli gravid kan låta sig
            insemineras på klinik i Sverige. Det krävs att hon sammanbor eller
            är gift med en man. Men denna dörr är stängd för den lesbiska
            kvinna, trots att hon lever i ett stabilt och kärleksfullt partnerskap
            med en annan kvinna. Detta faktum betyder inte att lesbiska kvinnor
            avstår från att bilda familj. Deras möjlighet är dock begränsade
            till insemination i hemmet eller på en klinik utomlands.
          </note>
          <note>
            Fru talman! I de flesta fall när insemination görs utomlands
            blir fadern okänd. I många länder saknas den svenska registreringen
            av donatorer och rätten för barnet att få veta vem som är dess
            biologiska far. I
          </note>
          <note>
            dag har mycket av debatten handlat om att se till barnets bästa.
            Är detta att se till barnets bästa? Jag tycker inte det.
          </note>
          <note>
            Barn har rätt att få veta hur de har kommit till och vem som
            är deras biologiska pappa. Vi är säkert alla överens om att ett
            barn har rätt att grunda sitt liv på sanningen om sitt etniska
            ursprung. Allt annat är otänkbart och en kränkning av barnets
            integritet.
          </note>
          <note>
            Därför är det betydelsefullt att föräldrarna vill och känner
            att de vill berätta för barnet och att barnet ges möjlighet att
            få reda på sitt ursprung, vilket blir fallet vid insemination
            på klinik i Sverige. Det är ett av de viktigaste argumenten för
            en lagändring.
          </note>
          <note>
            Ett annat argument är att minimera hälsoriskerna.
          </note>
          <note>
            Jämfört med privat insemination innebär en behandling inom den
            allmänna sjukvården också en minskad risk för att smittsamma sjukdomar
            förs vidare till barnet. Kvinnor ska inte bara för att de är lesbiska
            utsättas för större risker än andra kvinnor.
          </note>
          <note>
            Införande av en möjlighet för lesbiska kvinnor att insemineras
            på klinik i Sverige blir en välkommen förändring. Det innebär
            ett förbättrat skydd både juridiskt och medicinskt för det barn
            som blir till genom assisterad befruktning.
          </note>
          <note>
            Fru talman! Jag tycker dock att det är riktigt såsom utskottsmajoriteten
            föreslår att det rättsliga föräldraskapet för barnet ska regleras
            innan rätten till insemination för lesbiska kvinnor införs. Barnets
            rättigheter måste alltid komma först.
          </note>
          <note>
            I motion L18 yrkar jag och min partikollega Sonia
          </note>
          <note>
            Karlsson att riksdagen tillkännager för regeringen som sin meningen
            om assisterad befruktning bereds skyndsamt. Med glädje konstaterar
            jag att utskottsmajoriteten gått oss till mötes och därmed tillgodoser
            vårt förslag.
          </note>
          <note>
            Jag och Sonia Karlsson vill därför passa på att tacka utskottsmajoriteten
            för den positiva behandlingen av vår motion och för förslaget
            att bifalla den.
          </note>
          <note>
            Vi ser med tillförsikt fram emot att utredningen kan ske så skyndsamt
            som möjligt.
          </note>
          <note>
            I detta anförande instämde Hillevi Larsson,
          </note>
          <note>
            Christina Nenes, Marina Pettersson, Margareta Carlström, Karin
            Jeppsson, Elisebeht Markström och Eva
          </note>
          <note>
            Arvidsson (alla s) samt Tanja Linderborg och Tasso
          </note>
          <note>
            Stafilides (båda v).
          </note>
          <note type="speaker">
            Anf. 114 ELVER JONSSON (fp):
          </note>
          <note>
            Fru talman! Att vara förälder är något stor och ansvarsfullt.
            Det är i de flesta fall en ofattbar gåva där föräldrarollen i
            normalfallet inte är utbytbar. Barns behov av harmonisk uppväxt
            måste tydligt hävdas och kommer långt före vuxnas önskan att bli
            föräldrar.
          </note>
          <note>
            Kommittén Barn i homosexuella familjer och sedermera regeringen
            föreslår, som vi har hört många gånger här i dag, att homosexuella
            par ska få adoptera gemensamt och därmed bli prövade för adoption.
          </note>
          <note>
            Påståendet att det är för barnets bästa kan te sig märkligt då
            utredningens experter, utom företrädaren för de homosexuella,
            kritiserar kommitténs sätt att dra sina slutsatser.
          </note>
          <note>
            Tvärtom menar experterna, med stor kunskap och erfarenhet, att
            förslaget om gemensam adoption strider mot det som kan vara just
            barnets bästa. Den internationella barnkonventionen slår också
            fast att barnets bästa ska vara styrande för alla överväganden
            som rör adoption. Även den svenska adoptionslagen bygger på principen
            om barnets bästa. Den bärs upp av tanken att inga andra intressen
            kan ta över barnets behov.
          </note>
          <note>
            Regeringens proposition har många svagheter och reser många frågetecken.
            Varför är det så bråttom?
          </note>
          <note>
            Propositionen är högst motsägelsefull och följer inte någon rationell
            eller traditionell linje. Kommitténs experter, som regeringen
            själv tillsatt, säger nej.
          </note>
          <note>
            Tunga remissinstanser är negativa. Regeringen har ansett att
            en ny utredning bör tillsättas för att se över de internationella
            adoptionerna. Ny forskning styrker att adopterade som grupp är
            mycket sårbar. Lagrådet kritiserar regeringens förslag.
          </note>
          <note>
            Dessutom har TV-programmet Dokument inifrån visat att vare sig
            eller kommittén eller ännu mindre regeringen har tagit adopterades
            sårbarhet på allvar.
          </note>
          <note>
            Det som har kommit fram efter det att kommittébetänkandet lades
            fram har inte stärkt kommitténs ställningstagande utan närmast
            gjort att det ifrågasatts.
          </note>
          <note>
            Det finns några saker att erinra om. Det var riksdagen som i
            mitten av 90-talet beslutade att homosexuella par inte skulle
            få adoptera med motiveringen att det gäller att hävda barnets
            bästa. Varför gäller inte detta ställningstagande några år efter
            det riksdagsbeslutet? Underlaget är ju i stort sett detsamma.
          </note>
          <note>
            Sverige vill gå längre än andra jämförbara länder som
          </note>
          <note>
            Norge, Danmark, Island och t.o.m. Holland.
          </note>
          <note>
            Förebilder av båda könen är viktiga. Regeringen säger att "det
            inte heller finns anledning att i lagen kräva att till exempel
            barn ska vistas i Sverige under viss tid". Det innebär att ursprungsländerna
            inte kan vara säkra på att barnen inte skulle hamna i t.ex. homosexuella
            familjer. Varför gör Sverige en annan bedömning än våra nordiska
            grannländer och Nederländerna?
          </note>
          <note>
            Samarbetet om internationella adoptioner måste bygga på förtroende.
            Det erkänner också regeringen.
          </note>
          <note>
            Ändå tänker regeringen kringgå Haagkonventionen, en konvention
            som Sverige varit med om att arbeta fram, där ursprungsländerna
            får en tydlig roll och har rättigheter. Återigen: Vad har förändrats
            på dessa få år då man i argumenteringen kom fram till samma slutsatser?
          </note>
          <note>
            Regeringens tal om en svensk öppenhet som på sikt skulle medföra
            att inställningen till homosexuellas adoptioner i partnerskap
            skulle förändras även i andra länder visar på att det för regeringen
            och utskottsmajoriteten är en symbolfråga som inte handlar om
            barn utan om politik. Det påstås att erkännandet av en sådan familjebildning
            ger en viktig signal till dem som lever hos homosexuella vuxna.
            Men signalen innebär också att det inte alls är viktigt för barn
            att ha en mamma eller en pappa, vilket regeringen å andra sidan
            understryker. Därför finns det en rad både intellektuella och
            argumentmässiga kollisioner.
          </note>
          <note>
            Slutsatsen från regeringen själv är att det nu gäller att berörda
            myndigheter får i uppdrag att följa konsekvenserna. Det finns
            alltså en risk med lagändringen, enligt regeringens egna ord.
          </note>
          <note>
            Fru talman! Barn behöver både manliga och kvinnliga förebilder
            under uppväxten. Det är de flesta överens om. En del påstår dock
            att dessa förebilder inte måste vara föräldrarna. Det kan vara
            så, men det underlättar om det är människor med föräldraerfarenhet,
            särskilt för internationellt adopterade. Under identitetsutvecklingen
            är det mycket som inte kan ges då de biologiska banden saknas.
          </note>
          <note>
            I en departementspromemoria, Ds 1999:57, påvisas att också barns
            psykologiska utveckling sker bl.a.
          </note>
          <note>
            genom ett kontinuerligt växelspel mellan föräldrarna i deras
            olika könsroller.
          </note>
          <note>
            I nästan alla sammanhang i samhällslivet i övrigt driver vi hårt
            frågan om vikten av att både män och kvinnor förekommer som förebilder.
            Det gäller i förskolan, i skolan, inom vården, i arbetslivet i
            övrigt och i chefsroller. Det ter sig orimligt att de förebilderna
            inte skulle behövas i den mest primära situationen, dvs. under
            ett barns uppväxt och inom familjens ram.
          </note>
          <note>
            Med tanke på att de flesta adoptioner börjar i någon form av
            tragedi som man någon gång under sitt liv måste bearbeta kommer
            funderingar om identitet, utseende och bakgrund att spela en stor
            roll. Därför är det viktigt att adoptivbarn inte blir något slags
            spjutspetsar eller slagträn i den svenska inrikespolitiska debatten
            om villkoren för vuxna med annan sexuell läggning. Den statliga
            Barnombudsmannen, adoptionsorganisationer och många adopterade
            säger nej eller är tveksamma till homosexuella och internationella
            adoptioner. Många gör det utifrån att man inte anser att det är
            barns bästa att utsättas för ytterligare ett utanförskap som de
            själva inte har valt.
          </note>
          <note>
            Att vara invandrare och att vara adopterad innebär att man måste
            hitta ett förhållningssätt för att klara påfrestningarna. Att
            dessutom leva i en annorlunda familj blir ytterligare en svårighet
            som för många adopterade med dess bakgrund kan innebära en stor
            påfrestning. Tilläggas kan att många tonåringar med homosexuella
            föräldrar har att genomgå sin egen
          </note>
          <note>
            "komma-ut-process". Detta har understrukits av flera här i dagens
            debatt.
          </note>
          <note>
            Ska det bli något positivt i tesen "barns bästa" så måste en
            rad omständigheter iakttas, forskning iscensättas och utvärderas,
            omvärldsländernas inställning beaktas och ett rejält mått av försiktighet
            iakttas.
          </note>
          <note>
            Detta har den statliga utredningskommittén bortsett ifrån. Därför
            behövs det en ny beredning som bygger på forskning som tar hänsyn
            till en sammanvägning av erfarenheterna från adoptionens totala
            effekter i förhållande till internationella avtal och konventioner
            och som i vid mening kan hävda att de förändringar som föreslås
            har sin utgångspunkt i perspektivet
          </note>
          <note>
            "barns bästa".
          </note>
          <note>
            Ett par motioner, en socialdemokratisk, L19, och en folkpartistisk,
            L24, ser ut att samla en bred uppslutning i omröstningen. Skulle
            det bli en majoritet för det yrkande som motionerna bygger på
            så skulle det bli ett rådrum, och det skulle kunna ske en samordning
            med en översyn över hela lagkomplexet.
          </note>
          <note>
            Fru talman! Jag yrkar bifall till det tidigare framställda yrkandet
            av Christel Anderberg under punkt 3, som innebär bifall till motionerna
            L19 och L24. Det innebär i sin tur yrkan om avslag på regeringens
            förslag om att internationell adoptionern ska tillåtas i homosexuellt
            föräldraskap.
          </note>
          <note>
            I detta anförande instämde Lennart Kollmats (fp).
          </note>
          <note type="speaker">
            Anf. 115 LENNART FRIDÉN (m):
          </note>
          <note>
            Fru talman! Vi kan kanske gissa att jag fick det rådrum som det
            talades om här alldeles nyligen eftersom det blev fel i ordningen
            på talarlistan.
          </note>
          <note>
            Fru talman! Jag ska börja med ett citat, nästan på dagen åtta
            år gammalt. Så här sade talesmannen för
          </note>
          <note>
            Socialdemokraterna, Maj-Lis Lööw, i debatten den 7
          </note>
          <note>
            juni 1994 rörande partnerskap - jag hämtar det direkt från protokollet:
          </note>
          <note>
            "Några undrar om inte detta bara är det första steget. Sedan
            kommer adoption, gemensam vårdnad och insemination. Det har rests
            krav också kring dessa frågor. Jag kan bara svara för mig och
            för det socialdemokratiska partiet. Detta är steget. Det är inte
            det första steget. I det lagförslag som i dag ligger på riksdagens
            bord tar vi uttryckligen bort allt som har med barn att göra.
            Barns rätt i samhället regleras för övrigt i föräldrabalken, som
            hela tiden utgår från barnens bästa, inte från vad föräldrarna
            vill."
          </note>
          <note>
            Hon fortsätter sedan:
          </note>
          <note>
            "Det finns heller ingen lag som säger att man har rätt att kräva
            att få bli förälder. Den frågan prövas alltid utifrån barnets
            bästa om det gäller adoption och utifrån vissa etiska regler om
            det gäller olika former av konstgjord befruktning. Som jag ser
            det bygger samhällets engagemang i dessa frågor på att man under
            vissa förutsättningar hjälper barnlösa par att få ett barn som
            de kunde ha fått själva. Därmed faller frågan för homosexuella
            par."
          </note>
          <note>
            Fru talman! Jag fick en gång lära mig att för en viss religiös
            rörelse var en sanning en sanning i 20 år, och sedan surnade den
            och blev en lögn. Det är uppenbart att i vissa frågor får man
            se upp med "bästföre-datum" även i politiken och inte lita på
            uppgiftslämnaren!
          </note>
          <note>
            Fru talman! Det har redan ordats ganska mycket i denna debatt
            i dag. Jag ska inte vare sig bemöta eller kommentera mycket av
            det som har sagts eller stryka under det heller. Vad som har slagit
            mig är dock att så fort någon har haft en avvikande uppfattning
            från det som är ett slags inneuppfattning just nu så talar man
            om fördomar. "Fördomar" är en etikett som man klistrar på till
            höger och vänster här. Det har också talats om dimridåer. Jag
            vågar säga för egen del att jag tycker att de som har beskyllts
            för det snarast står för klarsynen.
          </note>
          <note>
            Det är också uppenbart att det finns de som har bestämt sig för
            att inte ta argument. Adoptionsorganisationer, adopterades organisationer,
            psykologer, kuratorer, Barnombudsmannen och många andra med insikt
            har varnat för det steg som nu föreslås, men det betyder inget
            för dem som i dag talar för det som måste kallas för vuxenegoism.
            För, fru talman, det är inte utifrån barnets bästa som detta föreslås,
            som jag upplever det, utan för en liten grupp vuxna. Det borde
            vara som Maj-Lis Lööw sade 1994: "Samhällets engagemang bygger
            på att hjälpa dem som annars kunde fått egna barn. Därmed faller
            frågan för homosexuella par."
          </note>
          <note>
            Tydligare än så kan det inte sägas. Man borde inte behöva argumentera
            mer.
          </note>
          <note>
            I den motion i frågan, 2001/02:L17, som Gustaf von Essen och
            jag lämnade in med anledning av propositionen finns korta, enkla
            argument för ett avslag på densamma, så den läskunnige kan ju
            själv ta del därav utan att jag ska upprepa dem. Självfallet yrkar
            jag också på bifall till motionen inom ramen för reservation 2.
          </note>
          <note>
            I den nu pågående debatten har jag träffat på debattörer som
            jag känner igen från en annan debatt -
          </note>
          <note>
            den om de frånvarande papporna. Det har också berörts här tidigare
            i dag. Där har de rätt. Barn kommer till genom en handling och
            inte genom en händelse.
          </note>
          <note>
            Handlingar är man ansvarig för. Skam åt de män som smiter undan
            från sitt pappaansvar! Här skulle vi alla gemensamt kunna gå till
            storms på ett helt annat sätt.
          </note>
          <note>
            Må det då vara mig förlåtet att säga att jag därför upplever
            dessa debattörers agerande som ett kvalificerat hyckleri. Man
            brukar säga att barn behöver både sin far och sin mor i den ena
            debatten, men i den nu aktuella så vill man hjälpa till att skapa
            möjligheter eller, rättare sagt, risker för barn att bara få ha
            tillgång till den ena föräldern. Det är ju i det dagliga livet,
            i oväntade situationer och i identitetstillblivelseprocessen som
            man har behov av båda föräldrarna - och kontinuerligt. Dagens
            förslag är bara till för att låta en liten grupp vuxna få rätt
            att hantera barn. Barn får aldrig hanteras! Barn ska ha en lycklig
            och harmonifylld uppväxt. De ska utvecklas och skyddas. De ska
            inte utsättas för vuxenskapade problem och bekymmer. Det kommer
            bekymmer tids nog ändå! Allt vi ger dem ska utgå från deras egna
            behov - aldrig från de vuxnas.
          </note>
          <note>
            Jag tycker att inte minst dagens socialdemokratiska ledamöter
            bör besinna det som jag citerade från
          </note>
          <note>
            Maj-Lis Lööw. Här finns ju många kvar av dem än i dag i kammaren
            från den tiden, som då stödde det förslagets motiveringar även
            med avseende på barnen. Det gäller både socialdemokrater och ledamöter
            från andra partier.
          </note>
          <note>
            Fru talman! Lagstiftningen måste alltid i grunden vara generell
            och inte fungera som särlagstiftning för olika begränsade intressegrupper.
            Jag motionerade i höstas om det. Förvånansvärt nog ansåg nyligen
            inte riksdagen att så skulle vara fallet, så när man nu ånyo föreslår
            en särlagstiftning så fortsätter man på denna för ett rättssamhälle
            riskabla väg.
          </note>
          <note>
            Fru talman! I min första debatt här i kammaren för snart elva
            år sedan tvingades jag konstatera att frågan som det gällde då
            - på skatteområdet - inte kunde avgöras direkt, som jag ville.
            Vi skulle avvakta slutet av en utredning och pågående beredning.
            Det insåg både jag och ministern jag debatterade mot. I den här
            frågan hade det funnits alla skäl att avvakta pågående forskning
            och utredning, men det vill man inte. Man kan fråga sig varför.
            Det förhållande som jag då debatterade betraktade jag som en björntjänst,
            ser jag i protokollet. Fru talman! En björntjänst är nästan det
            snällaste man kan säga att ett beslut om det förslag som i dag
            läggs fram skulle bli för barnen.
          </note>
          <note>
            Jag önskade av hela mitt hjärta att detta som av allt att döma
            är min sista debatt i denna kammare hade varit något som jag med
            glädje skulle minnas.
          </note>
          <note>
            Dock, som det heter: Människan spår, men Gud rår.
          </note>
          <note>
            Och det är i den fasta förvissningen, när jag nu lämnar att,
            trots alla tillkortakommanden för oss människor finns det ytterst
            en högre makt som kommer att korrigera - om än ibland ganska hårdhänt
            - de beslut som fattar och där vi gått utanför våra ramar.
          </note>
          <note>
            Fru talman! På det hela taget har dessa elva år varit en otrolig
            upplevelse, som jag på intet sätt skulle ha velat vara utan. Jag
            vill med dessa ord tacka de många goda kamrater från olika partier
            som jag haft att göra med under åren, och ett varmt tack går också
            till de många duktiga medarbetare i riksdagen, i kammaren, i utskott
            och olika kanslier och avdelningar som hjälpt till att göra arbetet
            möjligt.
          </note>
          <note type="speaker">
            Anf. 116 ELISEBEHT MARKSTRÖM (s):
          </note>
          <note>
            Fru talman! Det har varit en lång debatt, och det mesta som är
            värt att säga har redan sagts. Det inser jag när jag får komma
            upp som en av de sista i den här debatten i dag. Så mycket nytt
            har egentligen inte kommit fram, trots att vi har hållit på i
            flera timmar.
          </note>
          <note>
            Det är i huvudsak väl kända ståndpunkter som vi passar på att
            manifestera i dag i den sista debatten inför det beslut som komma
            ska.
          </note>
          <note>
            Fru talman! Om några timmar, kanske ganska många timmar, kommer
            majoriteten av riksdagens ledamöter att fatta det för mig enda
            rimliga, för att inte säga möjliga, beslutet i den här frågan,
            nämligen att undanröja den särlagstiftning som exkluderar en grupp
            av människor att komma i fråga för prövning av adoption. På det
            sättet tar riksdagen i dag ett stort steg i en fråga som så länge
            och i många år har diskuterats och debatterats, och jag är glad
            för alla de barn och deras föräldrar som får känna att deras familj
            är lika okej som alla andras, dvs. de barn som lever med homosexuella
            och de föräldrar som är homosexuella.
          </note>
          <note>
            Hur det än är finns det en hel del barn i dag i Sverige som lever
            med en eller två föräldrar som är homosexuella. Sedan partnerskapslagen
            kom har antalet synliga barn som växer upp med homosexuella föräldrar
            ökat. Vi är överens om att det är barnens bästa som ska leda oss
            i den här frågan. Även om det här i dag har kunnat låta som att
            några har barnens bästa lite mer för ögonen än andra, är det naturligtvis
            inte så, utan vi har barnens bästa för ögonen. Men vi kommer till
            olika ståndpunkter, och det får vi lov att respektera. Jag gör
            det, och jag hoppas att alla gör det.
          </note>
          <note>
            De flesta barn med homosexuella föräldrar i Sverige i dag har
            kommit till inom ett heterosexuellt förhållande där föräldrarna
            så småningom har separerat. En av dem har kommit fram till att
            hon eller han egentligen vill leva med någon av samma kön. De
            barnen har ofta tillgång till båda sina biologiska föräldrar,
            precis som i andra fall då föräldrar separerar.
          </note>
          <note>
            Men det finns också en växande grupp av barn till homosexuella
            som kommit till genom insemination, antingen privat här hemma
            eller på klinik utomlands.
          </note>
          <note>
            De barnen har ofta bara en vårdnadshavare, även om föräldern
            lever samman med en partner. Partnern har i dag ingen som helst
            möjlighet att vare sig bli förordnad vårdnadshavare eller adoptera
            barnet även om det vore det bästa, fru talman, för barnet.
          </note>
          <note>
            Även om det kan låta som att det här finns helt motsatta ståndpunkter
            och mycket av debatten har kommit att handla om internationella
            adoptioner där vi över partigränserna inte fullt ut är överens,
            vill jag lyfta fram att det i dag finns en bred politisk samstämmighet
            för förslag som det bara för några år sedan inte hade varit möjligt
            att samla en riksdagsmajoritet för. Det är egentligen bara Kristdemokraterna
            som säger nej på de flesta punkterna. Om styvbarnsadoptioner och
            förordnat vårdnadshavandeskap är vi överens. Det är en positionsförflyttning
            som heter duga jämfört med för några år sedan. Då hade denna riksdag
            icke kunnat enas om en sådan lagändring.
          </note>
          <note>
            Det är alltså, fru talman, en stor förändring i partiernas hållning
            i de här frågorna, och det är väl värt att uppmärksamma även om
            flera av oss på en punkt, dvs. internationella adoptioner, inte
            tycker likadant.
          </note>
          <note>
            Men i de andra frågorna är vi överens. Hade vi i dag behandlat
            frågan om insemination hade vi varit relativt överens också om
            den. Det är egentligen bara
          </note>
          <note>
            Kristdemokraterna som mäler ut sig också där. Jag ser det här
            som ett led i att attityden till homosexuella sakta men säkert
            har förändrats.
          </note>
          <note>
            Som flera talare här har påpekat är det alldeles riktigt att
            kommitténs barnexperter var oeniga på just punkten internationella
            adoptioner, men inte på de andra punkterna, vill jag understryka.
            När jag hör t.ex. Alf Svensson, nu har han ju gått, fråga hur
            vi i jösse namn kan ta ansvar för att gå emot barnexperterna måste
            jag ställa samma fråga till Alf Svensson:
          </note>
          <note>
            Hur i jösse namn kan ni gå emot barnexperterna och säga nej till
            styvbarnsadoptioner? Barnexperterna säger ja till dem men nej
            till internationella adoptioner. Frågan blir väl hängande i luften
            eftersom Alf
          </note>
          <note>
            Svensson inte finns här. Men faktum är att Kristdemokraterna
            inte finner stöd hos barnexperterna när de avvisar styvbarnsadoption.
            Experterna talar om att det är det bästa för barnen att få komma
            in i en familjebildning där båda de vuxna är föräldrar.
          </note>
          <note>
            Barnexperterna säger att de inte känner sig säkra på att alla
            barn skulle klara av den tänkta ökade belastning som det kan innebära
            att vara adopterad tillsammans med att ha homosexuella föräldrar.
            Nej, jag förstår det, och det är faktiskt ingen av oss som har
            svaret på den frågan, inte experterna, inte kommittén, inte utskottet
            och inte regeringen därför att det handlar om enskilda individer,
            och det finns inga givna svar enligt givna mallar. Det som är
            en för stor belastning för en person är det inte för en annan,
            och det är en regel som gäller också i de här fallen.
          </note>
          <note>
            Kommittén menade att man knappast kan stapla förekommande problem
            på varandra och göra gällande att alla problem som så att säga
            kan drabba adopterade ska räknas och staplas på varandra. På något
            matematiskt sätt till slut hamnar man i ett läge där de tippar
            över, och just i fråga om homosexuella föräldrar hamnar man i
            ett sådant läge. Därför ska de räknas på det sättet att homosexuella
            föräldrar blir alldeles för mycket för adoptivbarn. Det är inte
            sant. Man kan inte göra en sådan generell bedömning. Det är därför
            som barnkommittén har kommit till ett annat ställningstagande.
            Det betyder inte att man inte har lyssnat på barnexperterna. Vi
            har lyssnat väl på barnexperterna, vi har lyssnat på andra än
            barnexperterna, vi har lyssnat på oss själva och våra egna värderingar.
          </note>
          <note>
            Barnexperterna är experter på barn och barns utveckling, men
            de leds lika mycket som vi andra av sina grundläggande värderingar.
            Att vi har kommit till olika slutsatser är inte alls något konstigt,
            utan så kan det naturligtvis bli.
          </note>
          <note>
            Fru talman! Om ett givarland framöver godkänner homosexuella
            sökande för adoption kommer svensk lagstiftning inte att hindra
            att ett barn får adopteras till Sverige. Jag yrkar bifall till
            utskottets förslag.
          </note>
          <note>
            I detta anförande instämde Carina Ohlsson, Marina Pettersson,
            Christina Nenes, Anders Bengtsson,
          </note>
          <note>
            Karin Jeppsson, Hillevi Larsson, Anders Berglöv,
          </note>
          <note>
            Eva Arvidsson och Marianne Carlström (alla s) samt
          </note>
          <note>
            Tanja Linderborg och Tasso Stafilidis (båda v).
          </note>
          <note type="speaker">
            Anf. 117 LARS LINDBLAD (m):
          </note>
          <note>
            Fru talman! Jag har om en dryg vecka avslutat min första mandatperiod
            här i riksdagen. Jag har inte tidigare under dessa fyra år ställts
            inför en så svår fråga som den vi ska besluta om här i dag.
          </note>
          <note>
            Det hade varit ett lätt ställningstagande om det bara hade handlat
            om principer. För mig är principen om likhet inför lagen en grundläggande
            princip. Vi har en partnerskapslag som så gott som likställer
            homosexuellas partnerskap med heterosexuellas äktenskap. Det är
            nästan bara rätten att prövas som adoptivföräldrar som skiljer
            dessa relationsformer åt.
          </note>
          <note>
            För mig är det viktigt att samhället inte ska förorda någon relationsform
            i lagstiftningen. Människors egna livsval ska styra vilken relationsform
            man väljer, inget annat.
          </note>
          <note>
            Jag tycker att det i denna debatt, som pågått ett par år nu,
            finns en del absurditeter. Jag skräms av den verklighetsfrämmande
            syn som vissa för fram. För vissa verkar det finnas en övergripande
            ideologi som kallas kärnfamiljen. En familj ska bestå av mamma,
            pappa, barn, annars är det ingen familj. Det verkar vara så oavsett
            vilka problem familjen har. Detta anses vara bäst för barnen.
            Vad som göms bakom husets stängda dörr och fördragna fönster spelar
            ingen roll.
          </note>
          <note>
            I verkligheten, fru talman, lever många barn i helt andra situationer.
            En del lever med en ensam mamma, en del med en ensam pappa. Vissa
            lever med två mammor, andra med två pappor. Barnet kan vara lyckligt
            och välmående ändå. I denna debatt får man för sig att mamma,
            pappa, barn är det enda sättet för ett barn att bli lyckligt.
            Den ståndpunkten har varken förankring i verkligheten eller i
            någon seriös forskning.
          </note>
          <note>
            Men denna fråga handlar inte bara om principer.
          </note>
          <note>
            Principen om likhet inför lagen får inte genomföras till varje
            pris. Individens, i detta fall barnets, rättigheter måste stå
            över alla andras rättigheter. Det har varit extremt viktigt för
            mig att ta in all den information som har kommit fram i debatten
            under många år för att ta slutlig ställning.
          </note>
          <note>
            Vissa hävdar att Sverige är ensamt om att införa denna typ av
            adoptionslagar och att det kommer att få negativa konsekvenser
            för heterosexuellas möjlighet att adoptera i framtiden. Det finns
            en rädsla att de s.k.
          </note>
          <note>
            givarländerna ska stoppa adoptionerna till ett land på grund
            av att man har tillåtit homosexuella att adoptera.
          </note>
          <note>
            Men för det första är vi inte ensamma om denna debatt. De flesta
            delstater i USA tillåter homosexuella att adoptera. I april detta
            år godkände de kanadensiska delstaterna Newfoundland och Labrador
            detta. I
          </note>
          <note>
            Storbritannien har regeringen lagt fram ett liknande förslag
            till parlamentet.
          </note>
          <note>
            För det andra bör man fråga sig om andra länders hot ska vara
            normgivande i vår lagstiftning. I andra sammanhang är detta givetvis
            helt otänkbart. Ett exempel var när vissa barnhem i givarländer
            vägrade adoptioner till Sverige på grund av den svenska abortlagstiftningen.
            Det förändrade inte våra abortlagar då. Det vore otänkbart att
            anpassa svensk adoptionslagstiftning till detta resonemang. Dessutom
            är det ren spekulation. Det finns lite som visar att något land
            skulle förvägra Sverige möjligheten att ta emot adoptivbarn om
            vi tillät även homosexuella att prövas.
          </note>
          <note>
            Den statliga utredningen Barn i homosexuella familjer ställde
            frågan till olika länder men fick svar som det inte går att dra
            några slutsatser av.
          </note>
          <note>
            Viss forskning om barn som adopterats från andra länder tyder
            på att adoptivbarn löper större risk än andra att få psykiska
            problem. Man menar att adoptivbarnets identitetsbyggande är mer
            komplicerat än andra barns på grund av deras bakgrund. Varningssignaler
            som dessa måste givetvis tas på största allvar, och vi borde ta
            reda på mer om detta. Men det är inget argument mot homosexuellas
            möjligheter att adoptera. Det är möjligen något som bör väcka
            en diskussion om adoptioner som helhet. Vi behöver få reda på
            vad det är för mekanismer som eventuellt leder till detta. Samtidigt
            är det väldigt viktigt att framhålla att de allra flesta adoptivbarn
            mår mycket bra.
          </note>
          <note>
            Har då homosexuella par möjlighet att erbjuda en trygg uppväxtmiljö?
            Vissa hävdar i debatten att barn till homosexuella löper större
            risk att t.ex. utsättas för mobbning i skolan. Det är argument
            tagna helt ur luften. Man kan konstatera att barn mobbas av många
            olika orsaker. De studier som finns om barn i homosexuella familjer
            har visat att dessa barn mår lika bra som de som växt upp med
            heterosexuella föräldrar -
          </note>
          <note>
            varken bättre eller sämre. Det finns ingen saklig grund för att
            påstå att barn till homosexuella mobbas mer än andra barn eller
            för att påstå att de på något sätt skulle ha en sämre uppväxt.
          </note>
          <note>
            Alla föräldrar - oavsett om de är hetero- eller homosexuella
            - är inte lämpliga föräldrar. När en adoption genomförs är det
            viktigt att barnet ges de bästa möjliga förutsättningarna till
            en bra framtid. Därför är just prövningen ett viktigt instrument
            vid varje adoption. Man ska inte ha rätt att adoptera, men alla
            ska ha rätt att prövas som adoptivförälder.
          </note>
          <note>
            Principen om barns bästa borde utgå från om barnet kan få en
            stabil och god uppväxt. Det borde handla om rätten att få kärlek
            av sina föräldrar. Det kan vi möjliggöra för flera barn genom
            att tillåta homosexuella att prövas som adoptivföräldrar.
          </note>
          <note>
            Jag kan respektera att man i denna svåra fråga både kan hamna
            på att vara för och att vara mot adoptioner. Det finns så mycket
            värderingar i botten. Men detta är också en fråga som bör ställas
            i ett historiskt perspektiv. I USA var det i viss delstater så
            sent som fram till 1968 förbjudet för män och kvinnor av olika
            raser att gifta sig. Man kan undra hur myndigheterna hade ställt
            sig om ett svart par hade velat adoptera ett vitt barn.
          </note>
          <note>
            Ännu tidigare hade vi i Sverige såväl som i vår omvärld vetenskapsmän
            som i sin forskning hävdade faran i att blanda olika raser. Det
            är bara ett par decennier sedan som Sverige sjukförklarade homosexuella,
            och tidigare än så var det olagligt med s.k. homosexuella aktiviteter.
            Jag tror att vi om några år kommer att titta tillbaka på den här
            debatten och säga: Hur kunde människor tycka så här? Hur kunde
            vissa anse att homosexuellas möjlighet att bli prövade som adoptivföräldrar
            per automatik strider mot principen om barnets bästa? All samhällsförändring
            är omtumlande, men tiden förändras och värderingarna likaså.
          </note>
          <note>
            Fru talman! Det är med viss ödmjukhet som jag tar ställning,
            men jag tror att jag gör rätt när jag i dag kommer att rösta för
            lagen och tillåta homosexuella att prövas som adoptivföräldrar.
          </note>
          <note>
            I detta anförande instämde Carina Ohlsson, Marina Pettersson,
            Christina Nenes, Anders Bengtsson,
          </note>
          <note>
            Marianne Carlström, Anders Berglöv, Elisebeth
          </note>
          <note>
            Markström, Eva Arvidsson, Karin Jepsson och Raimo
          </note>
          <note>
            Pärssinen (alla s), Anna Kinberg och Margareta Cederfelt (båda
            m) samt Tanja Linderborg och Tasso
          </note>
          <note>
            Stafilidis (båda v).
          </note>
          <note type="speaker">
            Anf. 118 HILLEVI LARSSON (s):
          </note>
          <note>
            Fru talman! Jag hade också tänkt instämma i det förra anförandet,
            men jag fick precis reda på att man måste vara uppe i sin stol.
            Jag gör det i alla fall muntligt.
          </note>
          <note>
            Jag har all respekt för det som har kommit fram hittills. Jag
            tror verkligen att de flesta som har varit uppe i talarstolen
            har barnens bästa för ögonen och det oavsett hur de tar ställning
            i sakfrågan, för eller emot. Därför hoppas jag också att man kan
            hålla debatten på en sådan nivå att man inte går in och anklagar
            varandra för att vilja offra barnen för sitt ställningstagande.
            Det tror jag inte.
          </note>
          <note>
            I mitt ställningstagande ser jag ingen motsättning mellan att
            bekämpa diskriminering i det här fallet och barnens bästa - speciellt
            inte med tanke på att huvudprincipen för adoption kommer att kvarstå.
            Huvudprincipen i dag är att i varje enskilt fall är det barnets
            bästa som ska vara vägledande vid adoptionen, ingenting annat.
            Det kommer att vara huvudprincipen även om homosexuella ges rätt
            att ansöka.
          </note>
          <note>
            Jag hade tänkt bena upp några av huvudargumenten. Det är väldigt
            mycket som har besvarats och tagits upp på ett väldigt bra sätt,
            så jag tar bara upp några saker som jag vill utveckla ytterligare.
          </note>
          <note>
            Det första gäller fördomar i Sverige, att det skulle vara ett
            hinder, och därför borde inte homosexuella få adoptera. Många
            har ju redan varit inne på den forskning som visar att barnen
            inte blir mobbade i skolan.
          </note>
          <note>
            Till det kan man lägga attitydundersökningar som visar att barn
            och unga blir alltmer positiva till homosexuella. Det har även
            börjat smitta över på äldre generationer. Svenskarna blir mer
            och mer positiva.
          </note>
          <note>
            Det är ett helt nytt samhälle vi har i dag.
          </note>
          <note>
            Ett annat argument är att barn behöver manliga och kvinnliga
            förebilder. Men i dag har ensamstående rätt att ansöka om adoption.
            Varför är det bättre med en mamma än två mammor eller en pappa
            i stället för två pappor? Det är också intressant att se att inget
            parti, inte heller de partier som är emot detta, som har yrkat
            på att ensamståendeadoption ska förbjudas.
          </note>
          <note>
            Speciellt kunde man vänta sig detta av Kristdemokraterna, som
            har pratat väldigt mycket om att man måste ha en mamma och en
            pappa.
          </note>
          <note>
            Ett annat huvudargument är omvärldens fördomar, och Lars Lindblad
            bemötte det på ett strålande sätt. Jag skulle vilja lägga till
            att om vi nu ska rätta oss efter omvärldens fördomar kan det vara
            så att vissa länder tar kanske 50 eller 100 år på sig att bli
            av med de här fördomarna. Ska vi då sitta passivt och vänta med
            vår lagstiftning i Sverige? Nej, jag tycker inte det. Dessutom
            tror jag att det t.o.m. skulle underlätta för givarländerna.
          </note>
          <note>
            Om ett internationellt adopterat barn i dag kommer till homosexuella
            föräldrar sker det i hemlighet.
          </note>
          <note>
            Det är naturligtvis något som givarländerna inte vill se. Det
            drabbar barnen - inte det faktum att det är homosexuella föräldrar
            utan det att det blir en skamlig hemlighet, på samma sätt som
            alkoholism eller något annat. Det är alltså inte homosexualiteten
            i sig, utan det att det är något man ska skämmas över. Så blir
            det inte i framtiden om man öppet redovisar att det är två kvinnor
            eller två män som vill ansöka internationellt om adoption. Om
            givarlandet inte accepterar det blir det självfallet ingen adoption.
            Man går ut med öppna kort.
          </note>
          <note>
            Ett annat huvudargument som har förts fram är utanförskapet,
            både när det gäller adoptioner inom landet och internationella
            adoptioner. Framför allt när det gäller internationella adoptioner
            har man fört fram att det är ett utanförskap att komma från ett
            annat land och dessutom ha homosexuella föräldrar. Samtidigt visar
            forskning att ungdomar inte ser det som något större utanförskap
            än en massa andra faktorer.
          </note>
          <note>
            T.o.m. sådana saker som föräldrarnas klädstil tas upp som något
            som i tonåren kan vara jobbigt. Man kan känna lite skuld. När
            man är ute och går på stan med föräldrarna går man ett par steg
            bakom. Det här är ändå smärre saker.
          </note>
          <note>
            Det finns andra grupper, t.ex. funktionshindrade.
          </note>
          <note>
            Ett barn kan kanske bli mobbat för att föräldrarna är funktionshindrade.
            De kan tillhöra vissa religiösa grupper, kanske t.o.m. någon sektliknande
            grupp, och barnen kan bli mobbade för det, förutom att de blir
            indoktrinerade i en lära som de kanske inte tror på.
          </note>
          <note>
            Sjuka, t.o.m. överviktiga skulle kunna bli aktuella.
          </note>
          <note>
            Man kan säga att de dels är en dålig förebild för sina barn,
            dels kan de ha dåliga matvanor - i många fall är det ju inte så
            - och barnen kan bli mobbade för det.
          </note>
          <note>
            Föräldrar som är anorektiska eller bantar är väl inte heller
            bra för barnen?
          </note>
          <note>
            Vi kan stå här i en timme och räkna upp alla de olika grupper
            som i så fall skulle kunna skada barnen på ett eller annat sätt.
            Det intressanta i sammanhanget är att vi inte gör det. Vi ser
            människorna i alla dessa grupper som individer i första hand,
            inte som företrädare för en grupp. Så är det inte när det gäller
            homosexuella. Homosexualitet är av någon anledning en avvikelse
            som gör att man inte ser de homosexuella som människor utan som
            homosexuella. Det innebär att i lagstiftningen i dag ser man alla
            andra fall framför allt till att det ska vara bra föräldrar, men
            i det här fallet ska det inte vara bra föräldrar utan heterosexuella
            föräldrar. Det är inte samma sak. Det finns nämligen bra och dåliga
            föräldrar i alla grupper.
          </note>
          <note>
            Vilken signal sänder man ut till barn i homosexuella familjer?
            Det är något av det mest allvarliga i det här sammanhanget. Man
            sänder ut signalen att deras familj inte är lika bra som andra
            familjer. Jag tror att det skadar barnet mycket mer än att växa
            upp i en homosexuell familj.
          </note>
          <note>
            Forskningen visar att barn med homosexuella föräldrar mår lika
            bra som andra barn. De blir inte ens homosexuella i större utsträckning.
            De blir inte mobbade. Ingenting påverkas negativt. Det finns ett
            avseende där man har sett en viss avvikelse: De är något mer toleranta
            mot avvikande grupper. Slutsatsen av detta borde bli att det är
            en större risk för barnen att bli adopterade av fördomsfulla föräldrar
            än av homosexuella föräldrar.
          </note>
          <note>
            Slutsatsen kan bara bli en: Låt alla ansöka om adoption. Sedan
            får vi i varje enskilt fall se vad som är bäst för barnen. Det
            ger fler adoptanter möjlighet att ansöka. Det blir fler att välja
            mellan. Det ger rättslig trygghet för de barn som redan i dag
            bor i homosexuella familjer. Det är dessutom antidiskriminerande.
          </note>
          <note>
            Lagstiftningen befäster i dag fördomen att homosexuella är sämre
            föräldrar, vilket inte är sant.
          </note>
          <note>
            Vilket budskap sänder vi ut till barnen i dag? Vilket samhälle
            är det de växer upp i? Lär vi barnen att alla människor har lika
            värde och att alla står lika inför lagen? Nej, genom att ha en
            diskriminerande lagstiftning för vi vidare de här fördomarna och
            diskrimineringen till den nya generationen.
          </note>
          <note>
            Jag tycker att alla ska stå lika inför lagen, oavsett sexuell
            läggning, kön, ålder, religion, etniskt ursprung eller någonting
            annat.
          </note>
          <note>
            Jag vill tacka för en bra debatt. Framför allt är det glädjande
            att vi har hört företrädare från alla partier utom Kristdemokraterna
            gå upp i talarstolen och kräva att vi ska gå hela vägen, dvs.
            att man inte bara ska kunna ansöka om adoption inom landet utan
            även om internationella adoptioner. Jag tror att det skulle vara
            för barnens bästa att man i varje enskilt fall låter alla människor
            söka på lika villkor. Sedan får man se vad som gynnar barnet bäst.
          </note>
          <note>
            Jag hoppas att detta också kommer att bli riksdagens beslut -
            att vi vågar gå hela vägen, att vi inte diskriminerar till hälften
            eller säger att föräldrarna är bra till hälften.
          </note>
          <note>
            I detta anförande instämde Raimo Pärssinen, Marina Pettersson,
            Christina Nenes, Marianne Carlström,
          </note>
          <note>
            Anders Bengtsson, Karin Jeppsson, Anders Berglöv,
          </note>
          <note>
            Elisebeht Markström, Eva Arvidsson (alla s) samt
          </note>
          <note>
            Tanja Linderborg och Tasso Stafilidis (båda v).
          </note>
          <note type="speaker">
            Anf. 119 STEN TOLGFORS (m) replik:
          </note>
          <note>
            Fru talman! Hillevi Larsson gör det klassiska att hon räknar
            upp ett antal argument som hon påstår är de som får motståndarna
            mot förändringen att komma till slutsatsen att man inte ska utvidga
            adoptionslagen.
          </note>
          <note>
            Jag ägnade mitt anförande åt att avfärda precis de argumenten!
            Det handlar inte om rädsla för mobbning av barn i homosexuella
            familjer, det handlar om adopterades identitetsbildning. Det är
            bara ett exempel.
          </note>
          <note>
            Hillevi påstår också att det inte är någon som vill se över reglerna
            för ensamståendes adoptioner. Jag ägnade i mitt anförande en god
            del av tiden åt att prata om att vi behöver en översyn av hela
            adoptionslagstiftningen, inte minst vad gäller just ensamståendes
            adoptioner.
          </note>
          <note>
            Hon påstår också att hon vill ha en adoptionslag där alla prövas
            lika. Då är hon välkommen att rösta med de moderata reservationer
            som handlar om en översyn av hela adoptionslagstiftningen. Det
            är inte så det ser ut, även om Socialdemokraternas förslag går
            igenom i dag. Personer under 25 år har fortfarande ingen generell
            rätt att adoptera. Det är likadant när det gäller heterosexuella
            sambor.
          </note>
          <note>
            Hade det varit barnens bästa som Hillevi hade i åtanke och man
            ville skapa förutsättningar för fler barn att adopteras hade det
            varit rimligt att börja med de grupper som åtminstone initialt
            skulle ha någon chans att få ta emot barn från andra länder.
          </note>
          <note>
            Den alldeles avgörande frågan, som Hillevi Larsson verkligen
            inte berörde någon del av, är: Mot vad ska man göra prövningen?
            Saknas det kunskaper på riksnivå saknas det också på lokalnivå.
            Saknar vi forskning om eventuell påverkan på den sexuella identiteten
            för internationella adoptivbarn i homosexuella familjer här, så
            saknas den också runtom i landets kommuner. Alltså blir prövningen
            godtycklig.
          </note>
          <note>
            Man kommer inte runt att det saknas forskning och kunskap.
          </note>
          <note>
            De flesta av de saker som Hillevi Larsson räknade upp och som
            eventuellt skulle hindra adoption gör också det, fast det sker
            i prövningen. NIA har tidigare velat se över adoptionslagen så
            att man för in kriterierna redan i lagen. Är det vad Hillevi Larsson
            vill?
          </note>
          <note type="speaker">
            Anf. 120 HILLEVI LARSSON (s) replik:
          </note>
          <note>
            Fru talman! Det är sant att jag inte tog upp alla argument. Det
            sade jag också inledningsvis. Dels var det av tidsskäl, dels på
            grund av att andra har bemött argumenten väldigt bra.
          </note>
          <note>
            När det gäller frågan om identitet ifrågasätter jag om det verkligen
            är belagt att det generellt sett skadar identiteten. Man har tidigare
            hävdat att det skulle beröra den sexuella identiteten, men forskning
            visar ju att de inte blir homosexuella i större utsträckning och
            att de inte lider mer.
          </note>
          <note>
            Jag är naturligtvis öppen för det som gäller heterosexuella sambor
            och dem som är under 25 år. Det pågår för närvarande adoptionsutredningar.
          </note>
          <note>
            Men man kan inte jämföra detta med den diskriminering som pågår
            mot homosexuella. Heterosexuella sambor kan ta steget och gifta
            sig för att få ansöka om adoption. Möjligtvis ska de inte behöva
            ta det steget. Men för homosexuella gäller det att antingen inte
            få ansöka alls om adoption eller att göra det under täckmantel,
            dvs. att låtsas att man är heterosexuell för att få ansöka. Det
            tycker jag är betydligt mer allvarligt.
          </note>
          <note>
            När det gäller åldersgränsen på 25 år vill jag säga att man ju
            blir över 25 år förr eller senare. Naturligtvis ska vi se över
            detta. Men det kan på intet sätt jämföras med de homosexuellas
            situation.
          </note>
          <note>
            Det sägs att det saknas forskning. När jag hör det argumentet
            blir jag livrädd. Ska vi gå in och forska när det gäller alla
            dessa grupper som jag räknade upp, de överviktiga, de funktionshindrade,
            vissa religiösa grupper, sjuka, osv, där man kan tänka sig att
            barnet kanske påverkas negativt. Det skrämmer mig oerhört mycket
            om vi ska gå in och forska om detta. Jag tror nämligen att en
            bra förälder inte i första hand är smal, har ett bra jobb, inte
            är sjuk, inte är homosexuell, inte är funktionshindrad, osv. Jag
            tror inte att föräldraskap handlar om detta i första hand.
          </note>
          <note type="speaker">
            Anf. 121 STEN TOLGFORS (m) replik:
          </note>
          <note>
            Fru talman! Låt mig då inledningsvis upplysa
          </note>
          <note>
            Hillevi Larsson om att det finns forskning på en del av dessa
            områden. Det finns t.ex. amerikansk forskning som visar att det
            inte på något sätt, vilket vi också skulle förutsätta, skulle
            vara skadligt för ett svart barn att adopteras av vita föräldrar.
            Den typen av forskning finns. Då får Hillevi Larsson bli skrämd
            eller inte. Jag tycker att det här är ett bra argument som visar
            att internationell adoption verkligen kan vara till barnets fördel.
            Men vi måste öka kunskapen så att vi vet vad vi gör.
          </note>
          <note>
            Jag vill ställa en fråga till Hillevi Larsson. Hon avfärdar uppenbarligen
            hela detta kunskapsperspektiv. Den svenska barnkommittén sade
            att det var två saker som man skulle göra för att bedöma barnets
            bästa. Man ska se till den forskning som finns och ta hänsyn till
            den och man ska tillfråga de berörda. Jag konstaterar att barnexperterna
            i utredningen och remissinstanserna avråder och att det saknas
            forskning på en god del av beslutsområdet. Och ingen har tillfrågat
            de allra mest berörda hur de ser på saken, dvs.
          </note>
          <note>
            internationellt adopterade. Inget av dessa båda kriterier är
            tillgodosett, utan det som vi har är Hillevi
          </note>
          <note>
            Larssons och andras politiska tyckande som ska slå forskares
            och experters utredningar och kunnande.
          </note>
          <note>
            Barnets bästa är därmed inte tillgodosett.
          </note>
          <note>
            Det är intressant att höra Hillevi Larssons syn på diskriminering,
            att viss diskriminering tydligen inte är lika farlig som annan.
            Nyss handlade det om att adoptionslagstiftningen skulle vara sådan
            att alla prövas lika. Men när man testar denna uppfattning backade
            hon. Då är det inte lika farligt att sambor inte får prövas eller
            att personer under 25 år inte får prövas.
          </note>
          <note>
            Det är ju inte konsekvent.
          </note>
          <note>
            Diskriminering är när det finns skillnader i en lagstiftning
            som inte är sakligt motiverade eller sakligt underbyggda. Varje
            skillnad i lagstiftning är inte diskriminering.
          </note>
          <note>
            Svara på följande, Hillevi Larsson. Hur kan Hillevi Larsson vara
            så säker på barnets bästa när hon inte tar hänsyn till forskning
            och inte har tillfrågat de barn som detta berör?
          </note>
          <note type="speaker">
            Anf. 122 HILLEVI LARSSON (s) replik:
          </note>
          <note>
            Fru talman! Sten Tolgfors nämnde en grupp som det fanns forskning
            om, nämligen vita föräldrar med svart barn. Men alla andra grupper
            som jag räknade upp, de överviktiga, de funktionshindrade, de
            sjuka, de arbetslösa, osv., finns det ingen forskning om.
          </note>
          <note>
            Innebär det att vi ska stoppa alla adoptioner till dessa grupper
            fram till den dagen då vi har forskning som belägger att detta
            inte skadar barnet?
          </note>
          <note>
            Sten Tolgfors säger att barnexperter avråder. Men de som är experter
            på barn i homosexuella familjer avråder inte. Och jag tycker inte
            att det räcker med halva delen, dvs. att vara expert på barn,
            utan man måste vara expert på det som frågan gäller, dvs. barn
            i homosexuella familjer. Och där finns forskning som visar att
            det inte är sämre för barnet att växa upp i en homosexuell familj.
          </note>
          <note>
            Jag undrar: Varför skulle det vara så mycket värre för ett internationellt
            adopterat barn att växa upp i en homosexuell familj jämfört med
            i en familj med en funktionshindrad förälder eller någon annan
            familj som innebär detta extra utanförskapet, det dubbla utanförskapet?
          </note>
          <note>
            Det har t.ex. visat sig att fördomarna mot homosexuella minskar
            alltmer i skolorna. Därför kanske det t.o.m. är värre att bli
            adopterad av en funktionshindrad utifrån mobbningssynpunkt. Detta
            har Sten
          </note>
          <note>
            Tolgfors inte svarat på.
          </note>
          <note>
            När det gäller diskriminering förespråkar ju inte
          </note>
          <note>
            Sten Tolgfors, såvitt jag har förstått, forskning i fråga om
            människor som är under 25 år. Det finns nämligen ingen under 25
            år som har adopterat, så jag förstår inte hur den forskningen
            skulle se ut.
          </note>
          <note>
            Jag vill återvända till att jag är öppen för förändringar i adoptionslagen.
            Men det är inte det som frågan i dag gäller. I dag gäller det
            de homosexuella, och jag vill återigen understryka att det är
            en milsvid skillnad mellan att få vänta ett par år med att adoptera
            eller att gifta sig när man redan lever som sambor och den totala
            diskriminering som drabbar homosexuella och som gör att de inte
            kan göra någonting alls för att få möjlighet att ansöka.
          </note>
          <note type="speaker">
            Anf. 123 ELISABETH FLEETWOOD (m):
          </note>
          <note>
            Fru talman! Det har varit en lång debatt. Tyvärr har den inte
            hela tiden präglats av ödmjukhet och ledamöternas respekt för
            varandra, och det tycker jag är synd.
          </note>
          <note>
            Alla har talat om barnens rätt, och jag hoppas vid
          </note>
          <note>
            Gud att det är sant. Men detta har tyvärr ibland slirat över
            till att uppfattas som en politisk rättighet. Och det är flera
            talare som har börjat tala om barnens rätt, men sedan har de talat
            om den politiska rättigheten för homosexuella att få adoptera
            barn.
          </note>
          <note>
            Jag har vid flera tillfällen haft möjlighet att besöka föreningar
            där homosexuella har utgjort den stora majoriteten och diskuterat
            med dem. Vid ett tillfälle var det en av debattörerna som sade
            att han hade vuxit upp i ett heterosexuellt föräldraförhållande,
            vilket för honom var självklart. Men hans uppväxt hade varit mycket
            olycklig och en plåga. Han använde t.o.m. ordet h-e. Jag säger
            så för att vara försiktig i talarstolen. Vi diskuterade detta,
            och flera instämde i det som han sade. Vi diskuterade varför och
            vad det var som gällde.
          </note>
          <note>
            Eftersom vi räknar med att 10 % av befolkningen, av mänskligheten,
            är homosexuell och 90 % är heterosexuell frågade jag honom vad
            som händer med det lilla barnet som adopteras och som till 90
            procents säkerhet är heterosexuellt och hamnar hos homosexuella
            föräldrar. Blir det då som han sade? Hade han och hans meddebattörer
            rätt när de sade att det var en fruktansvärt svår tid, framför
            allt puberteten, innan man hittade sin egen sexualitet? Vi vet
            alla, tror jag, att sexualiteten är en viktig del av människans
            liv. För honom hade det varit mycket svårt att växa upp som tonåring
            med sina heterosexuella föräldrar.
          </note>
          <note>
            Jag blev väldigt förskräckt när jag tänkte på vad en majoritet
            här kommer att besluta om. Blir det så att en lång rad heterosexuellt
            födda barn växer upp bland homosexuella föräldrar? Och detta har
            ingenting med fördomar mot homosexuella att göra. Jag känner många,
            och jag har t.o.m. släktingar som är det. Men jag måste säga att
            vårt ansvar för att se till att barn inte råkar illa ut på grund
            av skilda sexuella beteenden är mycket stort. Det är barnens trygghet
            som vi har att värna om. Och jag förstår inte att ni som talar
            för majoriteten och som också, åtminstone först, har satt barnens
            trygghet som rubrik inte kan avvakta vissa pågående utredningar
            och forskning från utlandet för att se om vi kan undvika svårigheter
            och risker för dessa små barn. Kan vi på något sätt spåra hur
            dessa barn ska kunna växa upp om det nu visar sig att de har ett
            annat sexuellt beteende än sina föräldrar?
          </note>
          <note>
            Hur ska vi bära oss åt? Men ni är inte som vi, så pass ödmjuka
            att ni kan vänta ett tag till. Vi säger ju inte nej, vi säger
            vänta.
          </note>
          <note type="speaker">
            Anf. 124 TASSO STAFILIDIS (v) replik:
          </note>
          <note>
            Fru talman! Jag begärde replik därför att jag inte riktigt håller
            med om den analys som Elisabeth Fleetwood här gör.
          </note>
          <note>
            Visst kan vi konstatera att de flesta av oss homosexuella i Sverige
            har växt upp med heterosexuella föräldrar. Men flertalet av oss
            homosexuella som har växt upp med våra heterosexuella föräldrar
            har inte haft några problem med våra föräldrars heterosexualitet.
          </note>
          <note>
            På samma sätt visar all den forskning som i dag finns - det finns
            mer än hundra studier, Elisabeth
          </note>
          <note>
            Fleetwood - just att barn som har homosexuella föräldrar inte
            har några som helst problem med sina föräldrars sexuella läggning.
            Den är inte en belastning för de här barnen och ger dem inte heller
            en problemsituation när de själva upptäcker sin egen sexuella
            läggning. Det som jag tycker är positivt är att de flesta av de
            här barnen inte är lika helt normativa som många andra barn som
            i dag tvingas växa upp på det sättet i Sverige.
          </note>
          <note>
            Det som jag ändå på allra ödmjukaste sätt vill fråga om är följande:
            Är det just det här som har gjort att
          </note>
          <note>
            Elisabeth Fleetwood är orolig? I så fall undrar jag vad
          </note>
          <note>
            Elisabeth Fleetwood vill säga till alla som berörs. Jag känner
            flera och har pratat med väldigt många adoptivbarn som själva
            är homosexuella och som har växt upp med heterosexuella vita föräldrar
            men som har farit illa på grund av föräldrarnas inställning till
            att homosexualitet inte är bra.
          </note>
          <note>
            Anf. 125 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! Jag förstod att Tasso Stafilidis inte skulle hålla
            med mig, men det hindrar inte att jag redogör för min ståndpunkt.
          </note>
          <note>
            Det här är naturligtvis inte den enda punkten som gör att jag
            har intagit den ståndpunkt som jag har. Av respekt för kammaren
            anser jag att jag inte bör upprepa vad alla andra har sagt - det
            trodde jag att t.o.m.
          </note>
          <note>
            Tasso skulle ha respekt för. I stället tog jag upp det som jag
            tyckte att jag kunde bidra med och som jag själv har upplevt.
          </note>
          <note>
            Tasso Stafilidis säger här att de som Tasso känner inte har några
            problem i sammanhanget - det är ingen belastning, ingen problemsituation,
            för dem. Ja, det må vara sant - kanske. Men jag har träffat andra
            som säger motsatsen. Jag förstår inte varför Tasso Stafilidis
            kontakter skulle vara mer trovärdiga än de som jag har haft. Därför
            anser jag att jag har rätt att skaffa mig min uppfattning och
            att ta ställning efter det som jag har läst, upplevt och lärt
            av andra. Låt mig säga att jag har lyssnat. Att lyssna är inte
            bara att ta in via örat, utan att lyssna betyder också att man
            verkligen lyssnar - att man tar till sig något och bildar sig
            en uppfattning utifrån det man lyssnat till - och det har jag
            gjort.
          </note>
          <note type="speaker">
            Anf. 126 TASSO STAFILIDIS (v) replik:
          </note>
          <note>
            Fru talman! Jag ifrågasätter inte vare sig Elisabeth
          </note>
          <note>
            Fleetwoods förmåga att fatta beslut eller hennes källor och trovärdigheten
            i det avseendet. Vad jag i stället ifrågasätter och som jag vill
            lyfta upp - Elisabeth
          </note>
          <note>
            Fleetwood har själv faktiskt lyft upp detta i riksdagens talarstol
            - är just att det hela skulle ha med föräldrarnas sexuella läggning
            att göra.
          </note>
          <note>
            Vad jag vill säga när det gäller de som jag känner och som jag
            varit i kontakt med och som har haft problem med sina heterosexuella
            föräldrar är att problemen inte har haft att göra med att föräldrarna
            varit heterosexuella. Problemen har inte haft något som helst
            att göra med föräldrarnas sexuella läggning, utan de har haft
            att göra med de normer och de värderingar som det heterosexuella
            samhället strukturellt har gett oss - alltså de fördomar som väldigt
            många människor tyvärr fortfarande har. Elisabeth Fleetwood vet
            lika väl som jag, eftersom hon också har nära kontakter med homosexuella
            och även har släktingar som är homosexuella, att det inte beror
            på den sexuella läggningen om heterosexuella föräldrar är bra
            eller dåliga föräldrar. Att mina föräldrar t.ex. har varit som
            de varit har inte berott på deras sexuella läggning.
          </note>
          <note>
            Anf. 127 ELISABETH FLEETWOOD (m)
          </note>
          <note>
            replik:
          </note>
          <note>
            Fru talman! Jag har aldrig påstått, och heller aldrig trott,
            att homosexuella föräldrar i stort är dåliga föräldrar. Den kunskap
            som jag fått från de här sexuella personerna, bl.a. i samband
            med den ganska långa debatten, övertygade mig om att föräldrarnas
            sexuella läggning hade varit ett problem för dem.
          </note>
          <note>
            Framför allt under puberteten hade det varit något som de hade
            svårt att leva med. Detta sade jag redan i mitt första inlägg.
          </note>
          <note type="speaker">
            Anf. 128 RIGMOR STENMARK (c):
          </note>
          <note>
            Fru talman! Jag har i dag lyssnat på den här debatten och konstaterar
            att det är väldigt lätt att ta till överord såväl från dem som
            är positiva till som från dem som är negativa till den lagändring
            som föreslås.
          </note>
          <note>
            Jag skulle nästan önska, och många kan nog dela den åsikten,
            att vissa ord kunde raderas. Det kan gälla ålderdomliga värderingar
            eller konservativa inställningar, eller också kan det handla om
            att inte se till barnens bästa. Det kan också vara fråga om ord
            att använda till att säga annat om oss som har en avvikande mening.
          </note>
          <note>
            Nu, i slutet av debatten, kan jag ändå märka att en lite ödmjukare
            ton på något vis har kommit in i debatten. Det tycker jag är väldigt
            bra eftersom den här frågan är så svår. Detta visar sig bl.a.
            i det faktum att vi även inom partierna har olika åsikter. Kanske
            kan det i sig vara en varning för att vi ännu inte är färdiga
            med den här frågan. Några är tvärsäkra och säger ja.
          </note>
          <note>
            Andra är tvärsäkra och säger nej. Andra åter tvekar och kommer
            att avstå från att rösta.
          </note>
          <note>
            Min åsikt är att riksdagen borde avvakta. Det pågår på nytt en
            utredning om internationella adoptioner. Regeringen har ju tillsatt
            en ny utredning som ska se över vissa frågor med anknytning till
            just internationella adoptioner. Utgångspunkten är FN:s konvention
            om barnens rättigheter samt Haagkonventionen om skydd av barn
            och samarbete vid internationella adoptioner.
          </note>
          <note>
            Utredningen ska studera vilka erfarenheter som finns i andra
            länder och också samråda med berörda myndigheter.
          </note>
          <note>
            Vidare är det min åsikt att riksdagen även i detta ärende ordentligt
            borde ha tagit till sig vad andra remissinstanser och vad experter
            har fört fram.
          </note>
          <note>
            Ibland känns det som att det inte finns någon logik när riksdagen
            har att fatta beslut i skilda frågor. I
          </note>
          <note>
            vissa ärenden är det otroligt viktigt att lyssna in vad både
            experter och lagråd säger. Trots noggranna utredningar skickas
            frågor ut på ytterligare en bred remissrunda. I andra ärenden
            däremot går man ganska snabbt fram.
          </note>
          <note>
            Erfarenhet kan aldrig negligeras. Genom mitt uppdrag i Nämnden
            för internationella adoptioner har jag haft möjlighet att så att
            säga komma i direktkontakt med adoptionsfrågorna på den nivån.
            Det är med den erfarenheten i bagaget som jag här i dag kommer
            att rösta nej till förslaget om en lagstiftning om att införa
            prövning för homosexuella när det gäller internationella adoptioner.
          </note>
          <note>
            Det kan låta trovärdigt när man säger att det här beslutet handlar
            bara om att låta homosexuella få rätten att prövas. Javisst, men
            det måste väl ändå också innebära att det ska vara en praktisk
            möjlighet för dessa personer, att det ska ges en verklig möjlighet
            att få bli adoptivföräldrar. I dag kan jag inte se den möjligheten
            eftersom de flesta givarländer säger nej till detta.
          </note>
          <note>
            Världen är på något vis inte riktigt mogen för detta beslut,
            men den kanske blir det. Kanske kan vi alla här i riksdagen en
            gång i framtiden enas om detta, men just nu är oenigheten stor.
          </note>
          <note>
            Debatten här i dag tycker jag har gett mig kunskaper och synpunkter
            som jag menar att det är värt att ta fasta på - både från dem
            som är negativa och från dem som är positiva.
          </note>
          <note>
            Jag skulle önska att jag kunde få sätta mig ned, läsa igenom
            protokollet - kanske tillsammans med människor från andra partier
            - och noga penetrera frågorna, för att sedan på nytt återkomma.
            I dag är jag inte mogen att säga ja.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 18 §.)
          </note>
          <note>
            11 § Mål och inriktning för det svenska arbetet med konsumentfrågor
            i EU
          </note>
          <note>
            Föredrogs lagutskottets betänkande 2001/02:LU28
          </note>
          <note>
            Mål och inriktning för det svenska arbetet med konsumentfrågor
            i EU (skr. 2001/02:148).
          </note>
          <note type="speaker">
            Anf. 129 TANJA LINDERBORG (v):
          </note>
          <note>
            Fru talman! Jag hade gärna önskat att vi hade haft möjlighet
            att votera om det förra ärendet nu, men det har vi inte. Många
            står i kö och vill komma upp i talarstolen i flera andra ärenden,
            och jag ska göra vad jag kan för att försöka förkorta mitt inlägg.
          </note>
          <note>
            Under en tidsrymd av drygt sex månader har lagutskottet haft
            förmånen att få diskutera något som rör oss alla, och det är konsumentpolitik.
            Jag kan bara konstatera att konsumentministern inte har deltagit
            i en enda debatt som vi har haft. Det tycker jag är högst anmärkningsvärt,
            ja, t.o.m. häpnadsväckande. Jag tycker att det är nonchalant mot
            oss folkvalda och
          </note>
          <note>
            Sveriges riksdag, särskilt med tanke på att konsumentministern
            också är demokratiminister.
          </note>
          <note>
            Nu har vi Karin Jeppsson här, och hon får som alltid vara ställföreträdande
            konsumentminister. Det tycker jag inte är dåligt. Tvärtom tycker
            jag att det är alldeles utmärkt, för Karin Jeppsson besitter nämligen
            en oerhört stor kompetens på detta område. Hon är dessutom engagerad
            och påläst. Karin är också debattglad.
          </note>
          <note>
            När vi nu efter åtta år går skilda vägar för att göra annat i
            livet vill jag från mitt innersta tacka dig, Karin, för ett oerhört
            stimulerande samarbete. Jag önskar dig allt gott i ditt nya liv.
            Jag ser framemot att lite längre fram kunna utbyta odlingstips
            via nätet med dig.
          </note>
          <note>
            Jag vill naturligtvis också tacka Berit Adolfsson,
          </note>
          <note>
            Viviann Gerdin, Ana Maria Narti och Kjell Eldensjö för alla roliga
            debatter vi har haft. Tillsammans med flera av er har jag också
            haft reservationer, så i många stycken har vi samma uppfattning
            när det gäller konsumentpolitiken.
          </note>
          <note>
            Detta är egentligen en oerhört viktig debatt. Den konsumentpolitik
            som regeringen avser att föra i EU
          </note>
          <note>
            får konsekvenser för vårt dagliga liv, eftersom vi alla är konsumenter.
          </note>
          <note>
            Nu konstaterar jag att regeringen lägger om kursen när det gäller
            konsumentpolitiken. Det går inte att dra någon annan slutsats
            när man läser skrivelsen.
          </note>
          <note>
            Det gör regeringen i strid med vad en enig riksdag flera gånger
            tidigare har uttalat, i strid med Konsumentpolitiska kommitténs
            uttalade vilja och i strid med konsumentorganisationerna. Nu överges
            principen om minimiregler, och man öppnar för en harmonisering.
          </note>
          <note>
            Ett centralt syfte med principen om minimiregler är ju att de
            enskilda medlemsländerna ska kunna erbjuda sina konsumenter en
            högre skyddsnivå om de skulle vilja det. Att regeringen och utskottsmajoriteten
            nu är beredd att frångå den principen är knappast en fördel för
            konsumenterna.
          </note>
          <note>
            En fråga som hör ihop med frågan om minimiregler är frågan om
            ursprungslandsprincipen. Jag vill uppehålla mig lite grann vid
            det. Jag vill först poängtera att handeln på Internet befinner
            sig i ett uppbyggnadsskede. Den utgör bara en begränsad del av
            den totala handeln. Men med Internet har det öppnats en möjlighet
            för oss konsumenter att på ett enkelt och snabbt sätt köpa varor
            och tjänster på distans av både svenska och utländska näringsidkare.
            Det finns mycket som tyder på att e-handeln har en jättestor potential,
            och den kan förväntas öka de närmaste åren.
          </note>
          <note>
            Den elektroniska handeln aktualiserar frågeställningar ur konsumentskyddssynpunkt.
            Eftersom regeringen inte har tagit ställning till ursprungslandsprincipen
            och heller inte problematiserat den i skrivelsen verkar det inte
            som om regeringen har några invändningar. Jag befarar att regeringen
            i det fortsatta arbetet i EU kommer att överge effektlandsprincipen,
            som till dags dato har varit förhärskande inom svensk konsumentpolitik.
          </note>
          <note>
            Vi kan fråga oss vilka betänkligheter man har som konsument när
            det gäller ursprungslandsprincipen. Jo, principen innebär att
            näringsidkaren kan nöja sig med att följa konsumenträtten i det
            egna landet även om han eller hon bedriver marknadsföring och
            försäljning i de övriga medlemsländerna, eftersom hela EU
          </note>
          <note>
            kommer att betraktas som en enda stor konsumentmarknad. Om vi
            gör en intresseavvägning mellan näringsidkaren och konsumenten
            är det inte så svårt att se att denna princip är mycket mer fördelaktig
            för näringsidkaren än för konsumenten.
          </note>
          <note>
            Ponera att jag skulle vilja köpa en tröja. Jag gör det genom
            att koppla upp mig på nätet. Jag hittar den tröja jag vill ha.
            Näringsidkaren har sin verksamhet i
          </note>
          <note>
            Frankrike. Jag beställer tröjan. Det som är utmärkande för elektronisk
            handel och för postorder är att konsumenten - i detta fall jag
            - inte har möjlighet att fysiskt undersöka varan före köpet. När
            jag inte köper varan i en affär löper jag en risk att köpa en
            vara med en defekt eller att varan inte alls är som jag hade tänkt
            mig.
          </note>
          <note>
            Hur ska jag då veta att det inte är den svenska konsumenträtten
            som gäller? Jag kanske kan ana mig till att det är så. Men om
            jag hade köpt tröjan i en affär i Sverige eller på postorder i
            Sverige och det skulle vara något fel vet jag med säkerhet att
            det är den svenska konsumenträtten som gäller. Det blir alltså
            två parallella rättsliga institut som jag som konsument måste
            hålla reda på i fortsättningen om man överger den princip jag
            pratade om. Det finns ett för fysisk handel och ett för handel
            på Internet.
          </note>
          <note>
            Detta tror jag dessutom kan komma att inverka hämmande på e-handeln,
            för man vågar helt enkelt inte ta risken att handla på nätet.
          </note>
          <note>
            Jag befarar också att ursprungslandsprincipen kan bli besvärlig
            för Konsumentverket att hantera, eftersom verket kommer att behöva
            utöva tillsyn i enlighet med ett stort antal olika konsumenträttsliga
            system.
          </note>
          <note>
            Vinner ursprungslandsprincipen ytterligare terräng kommer det
            inte att vara meningsfullt för Sveriges riksdag vare sig att upprätthålla
            eller stifta lag om konsumentskydd som är bättre än i de andra
            medlemsländerna. Jag tycker också att ursprungslandsprincipen
            urholkar den demokratiska beslutsgången.
          </note>
          <note>
            Konsumenterna behöver ett starkt konsumentskydd inte för att
            de är värnlösa, Berit Adolfsson, utan för att de har helt andra
            intressen än näringsidkaren. Regeringen anför visserligen att
            konsumentskyddet i EU ska ligga på samma nivå vid elektronisk
            handel som vid traditionell handel, och Vänsterpartiet är naturligtvis
            positivt till den ambitionen. Men vi skulle ha önskat att regeringen
            i enlighet med de uttalandena klart tog ställning för effektlandsprincipen
            och principen om minimikrav på konsumenträttens område. Nu har
            man inte gjort det. Vi har reserverat oss. Därför yrkar jag bifall
            till vår reservation, som rör den delen.
          </note>
          <note>
            Ana Maria Narti kommer upp senare i debatten. I
          </note>
          <note>
            Folkpartiets motion, som Vänsterpartiet har valt att stödja,
            behandlas också vilka konsekvenser som ursprungslandsprincipen
            kommer att få för den svenska tryck- och yttrandefriheten. Tänk
            på det. Det är som motionärerna hävdar ytterst problematiskt att
            upprätthålla dessa friheter om ursprungslandsprincipen ska vara
            vägledande.
          </note>
          <note>
            Avslutningsvis vill jag bara rikta ett stort och varmt tack till
            alla i det finaste bland fina utskott.
          </note>
          <note>
            Tack, Anders Norin, för att du alltid så generöst har delat med
            dig av din outsinliga kunskapsbank. Tack, alla fantastiska tjänstemän
            i detta hus, som har underlättat tillvaron för mig. Tack, alla
            talmän, för att ni har behandlat oss med fast och varlig hand.
          </note>
          <note type="speaker">
            Anf. 130 BERIT ADOLFSSON (m):
          </note>
          <note>
            Fru talman! Jag vill också tacka Tanja Linderborg för ett utmärkt
            kvinnligt ledarskap. Hon kan vara ett föredöme både för män och
            kvinnor. Tack för de ord som även gällde mig.
          </note>
          <note>
            Fru talman! Den sista debatten för denna mandatperiod inom konsumentpolitiken
            handlar om regeringens skrivelse om mål och inriktning för det
            svenska arbetet med konsumentfrågor i EU.
          </note>
          <note>
            Hela idén med EU är ju att stimulera den inre marknaden. Under
            denna period har jag sett EU-
          </note>
          <note>
            direktiv av olika slag som direkt verkar som käppar i hjulet
            på denna marknad. Man kanske kan misstänka att t.ex. e-handels-
            och distansköpsdirektiven mer är till för att stoppa marknaden
            för länder utanför EU.
          </note>
          <note>
            På annat sätt kan inte jag tolka det otroligt sofistikerade sättet
            att bjuda med armbågen. I det avseendet har jag en diametralt
            annan åsikt än Tanja Linderborg, men jag går inte in i polemik
            i den frågan.
          </note>
          <note>
            Övergripande frågor i propositionen är harmonisering, tillsyn
            och inflytande. I vissa fall är Socialdemokraterna för en harmonisering.
            I andra fall ska minimiregler gälla.
          </note>
          <note>
            Nåväl, fru talman, ärendet gäller nu det svenska arbetet med
            att implementera svenska lagar i EU.
          </note>
          <note>
            Detta är frågor som man fortsättningsvis får diskutera i EU-parlamentet.
            Vi har att ta ställning till betänkandet LU28, där sju motioner
            med sammanlagt 32 motionsyrkanden behandlas. Därutöver behandlas
            två gamla yrkanden. Samtliga yrkanden avslås.
          </note>
          <note>
            Jag vill yrka bifall till reservation nr 1 men står naturligtvis
            bakom de andra moderata reservationerna.
          </note>
          <note>
            Jag vill redovisa vårt ställningstagande när det gäller de mål
            och inriktningar som Sverige ska driva i
          </note>
          <note>
            EU. Utskottet har avvisat vårt yrkande i L29. Vi kritiserar där
            konsumentpolitiken på det nationella planet, som syftar till att
            styra köparnas val, en strategi där konsumentens egen kapacitet
            förringas och där varor och tjänster fördyras. Vi menar att människor
            måste ges utrymme att själva fatta beslut om sin konsumtion. Vi
            vill öka den konkurrensutsatta sektorn, vidga området för privat
            näringsverksamhet, avveckla offentliga monopol och minska offentligt
            ägande i näringslivet. Därutöver anser vi att skattesänkningar
            ökar köparens disponibla inkomster och att avregleringar stimulerar
            marknaden. Det är den viktigaste anledningen till att EU över
            huvud taget har kommit till. Nu drivs en konsumentpolitik, anser
            jag, som motverkar den idén. Förhoppningsvis kommer en annan majoritet
            i EU att driva en sådan politik som stimulerar den inre marknaden,
            inte stryper den.
          </note>
          <note>
            Vi hade en liknande motion i november, men då gällde det nationen.
            Nu gäller det hela EU. Då är det inte så konstigt att vi har samma
            argument. Naturligtvis ska det finnas lagar som styr handel, dvs.
            köpande och säljande. Det har vi, och det har man i EU.
          </note>
          <note>
            Det bästa som kan hända köparna är att det mål uppfylls som innebär
            att köparna ska få information och utbildning så att de kan hushålla
            med sina pengar och vet vilka lagar som gäller. Då faller de andra
            bitarna på plats - inflytandemålet, hushållningsmålet, säkerhetsmålet
            och miljömålet. Kan det vara så att man anser att svenskarna och
            européerna inte är kapabla att ta emot utbildning och information
            eller att de inte ska kunna hushålla med sina egna medel? Vi moderater
            tror, eller snarare vet, att svenska folket klarar detta eller
            kommer att klara det om man får utbildning i privaträtt. I Europa
            är det säkert lika bra ställt med förståndet. Då är det som att
            skjuta mygg med kanoner att driva detta mastodontkomplex i EU.
          </note>
          <note>
            Se till att lagarna är gemensamma och lätta att förstå!
          </note>
          <note>
            Då klarar européerna detta.
          </note>
          <note>
            Fru talman! Jag började med att redovisa de divergerande uppfattningar
            som regeringen har vad gäller harmonisering och minimiregler.
            Ibland, när det passar, stöder man en harmonisering som beräknas
            utgå från den svenska inställningen till tingens ordning. Annars
            ska det vara minimiregler. För detta ändamål ställer sig majoriteten
            bakom inriktningen på regeringens arbete, att harmoniseringsgraden
            ska bedömas från fall till fall. Blir vi inte utskrattade då blir
            vi väl aldrig det.
          </note>
          <note>
            Vad sedan gäller konsumentinflytandet kan man fråga sig: Hur
            ska det bildas många konsumentorganisationer? Är det meningen
            att alla blommor ska blomma i konsumentinflytandet? Har fria konsumentorganisationer
            inflytande i EU? När lagutskottet var på besök hos konsumentavdelningen
            i EU hade man särskilda konsumentinformatörer som reste runt till
            kommande medlemsstater för att stävja att regeringarna var inblandade
            i konsumentorganisationerna.
          </note>
          <note>
            Konsumentverket kan hävda regeringens mening men är ingen konsumentföreträdare,
            anser jag.
          </note>
          <note>
            Av vår motion L29 framgår att vi vill att konsumentorganisationerna
            ska få finansiellt stöd av staten.
          </note>
          <note>
            Detta gör dem varken bundna eller beroende. Naturligtvis ska
            alla organisationer ha lika stöd, och något sådant är vi inte
            vana vid i Sverige.
          </note>
          <note>
            Fru talman! Jag väljer att ta bort lite grann i mitt anförande,
            för att jag tycker att vi ska göra annat i kväll än att stå i
            talarstolen.
          </note>
          <note>
            Reservation nr 7 handlar om konkurrensens betydelse för konsumenterna.
            I skrivelsen säger man att
          </note>
          <note>
            Sverige ska verka för att Europas konsumenter ska erbjudas ett
            brett utbud av varor och tjänster av god kvalitet till konkurrenskraftiga
            priser. Med tanke på vad jag hittills har utrönt om majoritetens
            intentioner kan jag inte göra annat än att hålla tummarna.
          </note>
          <note>
            Vi har i vår motion visat på ett sätt att lyckas. Den bästa garantin
            för att konsumenter ska få så bra varor och tjänster som möjligt
            till rimliga priser är - hör och häpna - konkurrens. Det har Sverige
            fått lära sig den hårda vägen. Vi har den sämsta konkurrensen
            och de högsta priserna.
          </note>
          <note>
            Utskottets majoritet kan inte se att det skulle föreligga någon
            avgörande motsättning mellan motionärernas uppfattning och den
            skrivelsen. Den lilla skillnaden gäller ord och handling. Att
            öka konkurrensen är inte något kännetecken när det gäller inställningen
            hos majoriteten. Matvarupriserna i Sverige är ett bevis så gott
            som något.
          </note>
          <note>
            Jag hoppar vidare över en del saker och avslutar så här:
          </note>
          <note>
            Med detta, fru talman, har jag redovisat några av våra moderata
            synpunkter på regeringens skrivelse om mål och inriktning för
            det svenska arbetet med konsumentfrågor i EU. Vi stöder naturligtvis
            alla våra moderata reservationer, men för att ransonera kammarens
            tid i denna ljuva sommartid yrkar jag bifall bara till nr 1.
          </note>
          <note>
            Jag tackar för arbetet under denna mandatperiod och önskar alla
            lycka till i framtiden oavsett om det blir här i riksdagen eller
            utanför.
          </note>
          <note type="speaker">
            Anf. 131 KJELL ELDENSJÖ (kd):
          </note>
          <note>
            Fru talman! Jag vill också börja med att tacka
          </note>
          <note>
            Tanja Linderborg för de här fyra åren, då Tanja har hållit i
            klubban på ett mycket fint sätt i lagutskottet.
          </note>
          <note>
            Vi har haft en del olika åsikter, men vi har också varit överens
            i en del frågor. Tack så mycket!
          </note>
          <note>
            Jag har anmält ett kort anförande, och jag tänkte försöka göra
            det ännu lite kortare.
          </note>
          <note>
            Konsumentpolitiken har ju varit uppe flera gånger under den här
            perioden. Det är väldigt lätt att man då upprepar sig, och det
            blir väl något så nu med, men jag ska försöka fatta mig kort.
          </note>
          <note>
            Jag vill börja med att yrka bifall till reservation 4
          </note>
          <note>
            under punkt 7.
          </note>
          <note>
            Kristdemokraterna har i betänkandet ett motionsyrkande som vi
            har haft med i flera konsumentpolitiska betänkanden tidigare.
            Det handlar om frågan om ursprungsmärkning av allt kött. Vi upprepar
            kravet med anledning av att denna fråga, enligt vad man kan förstå
            av skrivelsen, tycks röra sig mycket sakta framåt och på grund
            av att vi tror att det för konsumenterna är angeläget med en sådan
            märkning. I
          </note>
          <note>
            skrivelsen verkar det inte som om regeringen är särskilt aktiv
            i frågan. Vi menar att Sverige borde vara mer offensivt i EU-arbetet
            när det gäller ursprungsmärkning av kött, men det är också viktigt
            att Sverige arbetar kraftfullt även generellt för att ursprungsmärkningen
            ska utvecklas inom EU. Kristdemokraterna har därför tillsammans
            med Centerpartiet en reservation där de här frågorna tas upp.
          </note>
          <note>
            Sedan vill jag ännu en gång ta upp frågan om obeställd e-postreklam,
            s.k. spam. Frågan har varit uppe vid flera tidigare tillfällen,
            och vid det senaste tillfället nöjde vi kristdemokrater oss med
            ett särskilt yttrande, eftersom det då såg ut som att det gick
            vår väg med en s.k. opt in-lösning. Sedan tycker jag att det har
            varit en lite vacklande hållning. Det har gått fram och tillbaka.
            Det senaste är väl att vägen tycks öppnas för en opt in-lösning.
            Det tycker vi i så fall är alldeles utmärkt. Vi har dock en reservation
            på den här punkten med anledning av den vacklande hållning som
            har varit tidigare.
          </note>
          <note>
            Sedan vill jag bara kort nämna att vi också har haft två motionsyrkanden
            som handlar om standardisering. Vi vill speciellt att man tar
            till vara de funktionshindrades synpunkter och kunnande i EU:s
            standardiseringsarbete. Vi vill också att man verkar för globala
            standarder.
          </note>
          <note type="speaker">
            Anf. 132 VIVIANN GERDIN (c):
          </note>
          <note>
            Fru talman! Jag kommer att i mitt anförande beröra bara det som
            gäller märkning av livsmedel.
          </note>
          <note>
            Centerpartiet har länge arbetat för att stärka konsumenternas
            ställning. Ett led i detta arbete är att konsumenterna ska ges
            en god information om vad de köper och vad de äter. En konsekvent
            märkning av livsmedel avseende produktionsland och produktionsmetoder
            är första steget, men konsumenterna ska också kunna få vetskap
            om förekomst av genmodifierade produkter, hormoner och övriga
            tillsatser. Först då kan konsumenterna göra egna val.
          </note>
          <note>
            I tider när livsmedelsmarknaden blir alltmer internationell är
            det än viktigare att vi ställer krav på ett heltäckande märkningssystem.
            Vi vet redan nu att ju längre bort ifrån oss som våra livsmedel
            produceras ju mindre vet vi om produktionsteknik och innehållet
            i livsmedlen. Det är fel tågordning att i efterhand få kunskap
            om olika tillsatser.
          </note>
          <note>
            Frågor som rör mat blir allt viktigare för människors hälsa och
            välbefinnande, inte minst våra barns.
          </note>
          <note>
            De återkommande larmrapporterna om olika tillsatser i våra livsmedel
            visar också att det är befogat att granska vad vi äter. Den debatten
            måste vi hålla liv i.
          </note>
          <note>
            Nya trender, där man ägnar allt mindre tid åt att laga maten
            själv, ställer också ökade krav på livsmedelsmarknaden att tydligt
            märka både hel- och halvfabrikat. Människor med allergier måste
            ges möjligheter att undvika de livsmedel som påverkar deras hälsa
            negativt.
          </note>
          <note>
            Grundförutsättningen för att stärka konsumentskyddet är att människor
            får god information om den mat de köper. Får de inte information
            ligger makten hos livsmedelsproducenterna. Konsumenternas efterfrågan
            ska styra livsmedelsproduktionen och inte de multinationella företagens
            experiment med människors hälsa.
          </note>
          <note>
            Under förra året diskuterades inom EU-
          </note>
          <note>
            kommissionen en liberalisering av reglerna för genmodifierade
            produkter. Man ansåg att det var hårda restriktioner för GMO-produkter
            och att de därmed utgör handelshinder. Men EG:s nuvarande regler
            innebär bara ett visst krav på märkning, och det är långt ifrån
            heltäckande. Därför försvarar vi att en tydlig märkning av GMO-produkter
            ska bibehållas och utvecklas.
          </note>
          <note>
            EU måste också enas om att prioritera kvalitet framför kvantitet
            inom livsmedelsproduktionen. Vår uppfattning är att regeringen
            måste vara mer aktiv inom EU och arbeta mot målet för en tydlig
            märkning av alla våra livsmedel.
          </note>
          <note>
            Utskottet delar den uppfattning som vi motionärer har och hänvisar
            till det pågående arbetet på EU-nivå som anses ligga i linje med
            våra krav. Jag hoppas att majoriteten får rätt, men ännu har vi
            inte nått dit.
          </note>
          <note>
            Därför vill jag yrka bifall till reservation 4 men står naturligtvis
            även bakom reservation 10.
          </note>
          <note>
            Jag vill också i slutet på denna mandatperiod framföra ett stort
            tack till alla ledamöter i lagutskottet. Jag vill rikta ett speciellt
            tack till ordförande
          </note>
          <note>
            Tanja Linderborg som på ett skickligt sätt och med värme har
            lotsat oss genom lagstiftningsfrågorna.
          </note>
          <note>
            Jag vill även rikta ett tack till lagutskottets personal. Tack
            för ett gott samarbete.
          </note>
          <note type="speaker">
            Anf. 133 ANA MARIA NARTI (fp):
          </note>
          <note>
            Fru talman! När människor vill vara elaka mot folkpartister säger
            de att vi är både-och. I den meningen är jag i dag en äkta folkpartist.
            Jag är både mycket glad och mycket ledsen.
          </note>
          <note>
            Jag är glad över allt som jag har fått lära mig och över att
            ha haft så gott stöd från kansliet, utskottets ledamöter och ordföranden.
            Jag vill tacka dem en gång till, fast jag redan har gjort det
            en gång.
          </note>
          <note>
            Jag är också glad över att en av våra reservationer i detta betänkande
            har fått mycket fina skrivningar.
          </note>
          <note>
            Det gäller reservation 11 under punkt 17 som jag kommer att yrka
            bifall till.
          </note>
          <note>
            Men jag är ledsen för att den vackra skrivning som finns där
            och lyfter fram frågans betydelse ändå inte når fram till ett
            klart och bestämt ställningstagande. Frågan är viktig, men vi
            nöjer oss med att vänta och se vad regeringen kommer att göra.
            Då är det bara en halvmesyr.
          </note>
          <note>
            Det gäller något som har en mycket komplicerad rubrik: "Tillämplig
            lag i utomobligatoriska tvister".
          </note>
          <note>
            Det är rent juridiskt språk, vilket betyder krångligheter i språksammanhang.
            Men det gäller en mycket viktig situation.
          </note>
          <note>
            Det handlar om en möjlig kollision mellan skydd av tryck- och
            yttrandefrihet och skadeståndsregler.
          </note>
          <note>
            Det gäller den fara som kan resa sig när man tillämpar skadeståndsregler
            som inte tar hänsyn till tryckoch yttrandefriheten. Vi kan hamna
            i en mycket komplicerad situation eftersom yttrandefriheten och
            tryckfriheten skyddas på olika sätt i olika europeiska länder.
            Då uppstår faran för att länder med lite skydd för denna frihet
            lyckas bestämma över länder som
          </note>
          <note>
            Sverige som har en mycket avancerad lagstiftning på området.
          </note>
          <note>
            Det gäller ett utkast som kommer från EU-
          </note>
          <note>
            kommissionen. Regeringen har tid fram till september för att
            komma med kommentarer och ställningstagande till utkastet. Jag
            tycker fortfarande att ett tillkännagivande från riksdagen skulle
            ha varit mycket betydande i detta sammanhang.
          </note>
          <note>
            Eftersom denna dag är en dag med alldeles för långa debatter
            och alldeles för många ärenden gäller det att försöka vara kortfattad.
            Jag ska bara säga några ord om vårt särskilda yttrande om livsmedelsfrågor.
            Varför är det bara ett särskilt yttrande och inte en reservation?
            Det är helt enkelt för att vi tar upp frågor som inte rymdes i
            regeringens skrivelse.
          </note>
          <note>
            Det handlar om en omvänd situation. Vanligtvis när vi diskuterar
            politik i Sverige och politik i EU är vi övertygade om att vi
            har någonting att lära ut till de andra. Efter erfarenheter direkt
            från EU-politiken, där
          </note>
          <note>
            Folkpartiet är mycket aktivt i livsmedelsfrågor, kan vi se att
            vi har väldigt mycket att lära från andra länder och från EU.
            Det kan gälla kontroll av livsmedel producerade i kök för stora
            grupper av brukare, t.ex.
          </note>
          <note>
            barn och äldre. Där visar det sig att Sverige har mycket svagare
            kontroll än många andra länder i EU.
          </note>
          <note>
            Det finns länder där man kontrollerar denna mat fyra gånger om
            året via oanmälda kontrollbesök. Det finns många kommuner i Sverige
            där det inte förekommer ett enda sådant besök om året. Vi har
            alltså någonting att lära av andra länder.
          </note>
          <note>
            Det är också bra att komma ihåg att man är mycket avancerad inom
            EU när det gäller diskussionen om livsmedelssäkerhet. Vi är väldigt
            nära den punkt där salmonella inte längre kommer att spridas,
            tack vare det arbete som har pågått på EU-området.
          </note>
          <note>
            Vår entusiasm för Europaunionen visar sig alltså vara helt berättigad
            i detta sammanhang.
          </note>
          <note>
            Med det vill jag en gång till tacka alla mina arbetskamrater
            i utskottet och önska alla en trevlig sommar och en mycket lyckad
            valkampanj till dem som tänker gå ut i denna.
          </note>
          <note type="speaker">
            Anf. 134 KARIN JEPPSSON (s):
          </note>
          <note>
            Fru talman! Jag måste säga att det känns som en lång dags färd
            mot talarstolen.
          </note>
          <note>
            Det betänkande som vi nu behandlar är lagutskottets sista betänkande
            för den här perioden och handlar om mål och inriktning för det
            svenska arbetet med konsumentfrågor i EU. Som alla andra talare
            i ärendet har sagt är det ett viktigt ärende, men på grund av
            att vi har haft en lång debatt har vi beslutat oss för att försöka
            korta ned våra anföranden lite grann.
          </note>
          <note>
            Det här är ett arbete som har stor betydelse för den nationella
            konsumentpolitiken. Konsumentpolitiken har fått en allt större
            betydelse i takt med att gemenskapssamarbetet fördjupats och kommer
            att fördjupas ytterligare. Från 1975 och framåt har arbetet intensifierats
            och förbättrats. Det innebär att konsumentskyddet successivt förstärks,
            något som jag hälsar med tillfredsställelse.
          </note>
          <note>
            Genom Maastrichtfördragets särskilda insatser som understödde
            och kompletterade medlemsstaternas politik inriktades insatserna
            på att skydda konsumenternas hälsa, säkerhet och ekonomiska intressen
            samt att uppnå en god konsumentupplysning.
          </note>
          <note>
            Genom Amsterdamfördraget har konsumentskyddet ytterligare förstärkts.
            Enligt artikel 153 ska konsumentskyddskrav även beaktas vid utformningen
            och genomförandet av gemenskapens övriga politik och verksamhet.
            Dessutom har artikel 95.3 förstärkts på så sätt att inte bara
            kommissionen utan även rådet och Europaparlamentet strävar mot
            en hög skyddsnivå när det gäller hälsa och säkerhet samt miljö-
            och konsumentskydd när regler ska beslutas för den inre marknaden.
          </note>
          <note>
            Kommissionens grönbok och de synpunkter som lämnats på denna
            behandlas för närvarande inom kommissionen.
          </note>
          <note>
            Enligt Meddelande med en konsumentpolitisk strategi som kommissionen
            beslutade om den 7 maj ska målen vara en hög gemensam skyddsnivå,
            en effektiv tillämpning av konsumentskyddslagstiftningen och inflytande
            för konsumentorganisationerna.
          </note>
          <note>
            Den svenska handlingsplan för konsumentpolitiken som vi beslutade
            om den 23 november 2001
          </note>
          <note>
            ligger till grund för regeringens arbete i EU.
          </note>
          <note>
            Fru talman! Inom det konsumentpolitiska arbetet vet vi att regeringen
            varit pådrivande. Det har lett till att konsumentpolitiken inom
            EU förbättrats. Bra konsumentpolitik på gemenskapsnivå gynnar
            svenska konsumenter såväl som konsumenter i övriga Europa.
          </note>
          <note>
            Vi får väl konstatera att en del har gått väldigt bra.
          </note>
          <note>
            Det har blivit tuffare krav. Tyvärr har en del inte blivit lika
            väl behandlat i EU, men vi fortsätter naturligtvis att kämpa.
          </note>
          <note>
            Vi har nyligen debatterat och beslutat om ett betänkande som
            handlade om konsumenterna och miljön. Under mina snart åtta år
            i riksdagen har vi aldrig debatterat konsumentpolitik med sådan
            intensitet och så ofta som vi har gjort under det senaste dryga
            halvåret. Vi har haft fyra debatter inom en tid av sju månader.
            Med andra ord är det mesta vi har att behandla i dag väl känt
            av oss alla.
          </note>
          <note>
            Det finns dock en reservation som inte förekommit tidigare. Det
            är den som Ana Maria Narti tog upp och som handlar om tillämplig
            lag i utomobligatoriska tvister, dvs. reservation 11. Reservationen
            handlar egentligen inte så mycket om konsumentpolitik utan mera
            om ärekränkning. Frågan är oerhört svår och mycket viktig. Jag
            kan upplysa reservanterna om att regeringen håller på med den
            här frågan. Vad jag erfarit kommer den att behandlas som alla
            andra viktiga frågor, dvs. skickas ut på remiss till berörda parter.
          </note>
          <note>
            Med det vill jag alltså ha sagt att jag inte tror att reservanterna
            behöver vara så oroliga. Frågan kommer att beaktas. I dagsläget
            finns det ett utkast från kommissionen - och det är det som regeringen
            arbetar med - vilket, som jag tidigare sagt, kommer att behandlas
            på vanligt sätt.
          </note>
          <note>
            Eftersom alla de andra reservationerna ganska nyligen behandlats
            tänker jag inte upprepa det jag sade för några veckor sedan, utan
            jag nöjer mig med att yrka bifall till utskottets förslag i betänkandet
            och samtidigt avslag på samtliga reservationer. Skulle det finnas
            någon som läser protokollet och vill veta på vilka grunder jag
            vill avstyrker reservationerna hänvisar jag till de tidigare debatterna.
          </note>
          <note>
            Fru talman! Eftersom det här är min sista debatt i riksdagens
            kammare vill jag ändå göra några reflexioner.
          </note>
          <note>
            Det har varit åtta fantastiskt roliga år, och mycket intensiva
            dessutom. Inom konsumentpolitiken har det hänt mycket. Det här
            är en kort och enkel sammanfattning - ni känner igen det:
          </note>
          <note>
            År 1995 beslutade vi om aktiv konsumentpolitik.
          </note>
          <note>
            Sedan kom konsumenterna och EU i första omgången och därefter
            konsumenterna och miljön. Utredningen
          </note>
          <note>
            Starka konsumenter i en gränslös värld, som jag satt med i, har
            behandlats, och vi har utifrån den beslutat om en nationell handlingsplan
            för konsumentpolitiken. För några veckor sedan hade vi konsumenterna
            och miljön igen, och i dag är det konsumenterna och
          </note>
          <note>
            EU.
          </note>
          <note>
            Varje gång tar vi steg framåt och, som jag tycker, steg i rätt
            riktning.
          </note>
          <note>
            Fru talman! Som socialdemokrat kan jag aldrig komma överens med
            Moderaterna i synen på vad god konsumentpolitik är. Men en sak
            är säker: Det har varit uppfriskande att debattera med Berit Adolfsson.
          </note>
          <note>
            Berit är en ärlig politiker som på ett tydligt sätt företrätt
            Moderaterna. Det är därför våra debatter blivit extra kryddade.
          </note>
          <note>
            Jag vill också naturligtvis passa på att tacka Tanja.
          </note>
          <note>
            Jag vill dessutom tacka alla er andra för de debatter vi har
            fört här, och inte bara här utan också i utskottet och före och
            efter utskottsmötena. Jag kommer att sakna det. Det nya livet,
            som någon talade om, kommer att bli ett bra liv, hoppas jag. Men
            jag kommer också att med stor glädje tänka tillbaka på de här
            åren. Jag kommer säkert att sakna en del av de här roliga debatterna.
            Men så är livet.
          </note>
          <note>
            Förutom alla utskottskamrater vill jag rikta ett varmt tack till
            utskottskansliet. Nu sitter Anders Norin här, en god företrädare
            för detta - åtminstone för mig som har debatterat konsumentpolitik
            - och får ta emot det tacket. Jag vill också tacka alla andra
            kamrater i riksdagen som lyssnar på den här debatten.
          </note>
          <note>
            Som sagt: Er som ska vara kvar önskar jag lycka till.
          </note>
          <note>
            Alla ni andra hoppas jag ska göra som jag: leva det goda livet.
            Det vet jag att sittande talman också tänker göra.
          </note>
          <note type="speaker">
            Anf. 135 CHRISTINA AXELSSON (s):
          </note>
          <note>
            Fru talman! I dag fortsätter debatten om EU:s framtidsfrågor.
            Konsumentfrågor är framtidsfrågor i
          </note>
          <note>
            EU-samarbetet. De blir dessutom mer och mer viktiga ju mer EU-samarbetet
            utvecklas. Inre marknaden möjliggör en omfattande handel med varor.
            Då behöver vi också ha en omfattande verksamhet bland konsumenter.
          </note>
          <note>
            Fru talman! Vi socialdemokrater anser att konsumentinflytandet
            är viktigt och att konsumentperspektivet behöver lyftas fram.
            Men jag är varken stolt eller nöjd med att vi inte har kommit
            längre med konsumenters påverkansmöjligheter i EU.
          </note>
          <note>
            Vårt medlemskap har möjliggjort att vi fullt ut och aktivt kan
            vara med och påverka, men konsumenterna har inte getts förutsättningar
            att nyttja denna möjlighet fullt ut. Visst får både Konsumentrådet
            och Konsumenter i Samverkan såväl statliga medel som inbjudningar
            att delta i arbetet. Men de är paraplyorganisationer och ska företräda
            sina medlemmar. Sålunda borde även deras medlemsorganisationer
            få möjligheter att arbeta med dessa frågor och kunna vara med
            i olika EU-sammanhang för att konsumenternas röster ska bli hörda.
          </note>
          <note>
            I Amsterdamfördraget sägs att gemenskapen ska främja konsumenternas
            intressen och deras rätt att organisera sig. Men hur främjas det
            i Sverige?
          </note>
          <note>
            De EU-bidrag som finns att söka kräver höga insatser, är svåra
            att finna och krångliga att söka. De medel som finns för frivilligorganisationer
            hos Konsumentverket räcker inte åt alla som söker. Vi har tidigare
            uttryckt en viljeinriktning och uppmanat både miljö- och ungdomsorganisationer
            som arbetar med konsumentfrågor att söka dessa medel.
          </note>
          <note>
            Jag stöder den viljan, de organisationerna når viktiga medlemsgrupper.
            Men behov finns också hos konsumentorganisationer som vill fortsätta
            att arbeta med konsumentfrågor. Vi får säkert anledning att återkomma
            till det i den fortsatta diskussionen kring
          </note>
          <note>
            EU:s strategi på konsumentområdet.
          </note>
          <note>
            Fru talman! Konsumentorganisationerna behövs för att representera
            Sverige i europeiska sammanhang. Under de europeiska konsumentdagarna
            i Madrid för några veckor sedan inbjöd EU till en överläggning
            om just konsumentrepresentation. Där företräddes Sverige av departementsråd
            och departementssekreterare från Justitiedepartementet, en representant
            från Svenskt Näringsliv och endast en konsumentrepresentant från
            Sveriges Konsumentråd.
          </note>
          <note>
            Jag har förstått att en del andra länders konsumenter har det
            lättare att finna medel för att delta i det viktiga EU-arbetet
            genom sina ideella organisationer.
          </note>
          <note>
            Det är viktigt att alla länders konsumenter kan göra sina röster
            hörda, och jag tycker att Sverige ska gå i framkant i den här
            frågan.
          </note>
          <note>
            Fru talman! Jag förstår också att mina motionsyrkanden avslås,
            det gör de alltid. Men jag hoppas att de ändå ger några ringar
            på vattnet och att konsumenternas ställning blir starkare i framtiden,
            både här hemma i Sverige och i EU-sammanhang.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 18 §.)
          </note>
          <note>
            12 § Lag om elektronisk handel och andra informationssamhällets
            tjänster, m.m.
          </note>
          <note>
            Föredrogs lagutskottets betänkande 2001/02:LU29
          </note>
          <note>
            Lag om elektronisk handel och andra informationssamhällets tjänster,
            m.m. (prop. 2001/02:150).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under 18 §.)
          </note>
          <note>
            13 § Folkhälsofrågor
          </note>
          <note>
            Föredrogs socialutskottets betänkande 2001/02:SoU19
          </note>
          <note>
            Folkhälsofrågor.
          </note>
          <note type="speaker">
            Anf. 136 LEIF CARLSON (m):
          </note>
          <note>
            Fru talman! Årets folkhälsobetänkande är tunt.
          </note>
          <note>
            Det har sin förklaring. Sedan i höstas har regeringen utlovat
            en folkhälsoproposition, men man har inte levererat någon sådan.
            Nu lär den komma till hösten, ett år försenad. I väntan på den
            propositionen har naturligt nog få motioner lagts fram. Självklart
            ter det sig inte så meningsfullt att ta upp debatt och fatta beslut
            i enskilda folkhälsofrågor då alla väntar på ett mer sammanhängande
            förslag.
          </note>
          <note>
            Det finns emellertid enskilda områden där utvecklingen är sådan
            att åtgärder bör vidtas så snabbt som möjligt, åtgärder som inte
            bör vänta på en plan och inte heller på något avgörande sätt påverkas
            av en sådan. Vi brukar i vårt parti undvika att prioritera speciella
            sjukdomar utan överlåta det till verksamheterna, men ibland är
            utvecklingen inom ett område så alarmerande och de basala bristerna
            så tydliga att riksdagen måste påtala dessa brister även inom
            ett enskilt vårdområde.
          </note>
          <note>
            Så är det med osteoporos, fru talman. Den närmast epidemiska
            utvecklingen har påtalats många gånger, men lite har hänt. I ett
            land som har flest höftfrakturer i världen och flest kotfrakturer
            inom
          </note>
          <note>
            EU, med allt vad det innebär av lidande och samhällskostnader,
            borde åtgärder för att bättre komma till rätta med problemet ligga
            högt på prioriteringslistan.
          </note>
          <note>
            Det rör sig ju faktiskt om en av våra största folksjukdomar.
          </note>
          <note>
            Orsakerna till sjukdomen är många, bl.a. att vi bor där vi bor.
            Solen står lågt i Sverige största delen av året, och skillnaden
            mellan nord och syd i landet är stor både vad gäller solståndet
            och antalet frakturer på osteoporotisk grund. Svenskar är alltså
            predestinerade att ha större besvär med osteoporos än de flesta
            andra.
          </note>
          <note>
            Sjukdomen och dess följder kräver här fler vårddagar på sjukhus
            än vad hjärtinfarkt, lungsjukdomar, reumatoid artrit och diabetes
            gör tillsammans.
          </note>
          <note>
            Det kunde anses rimligt då sjukdomen är så frekvent i Sverige
            och kostnaderna för dess följdtillstånd så stora att vi tog till
            vara alla diagnostiska och behandlingsmässiga möjligheter. Vi
            borde leda den tekniska och medicinska utvecklingen och verkligen
            utnyttja de tekniska möjligheter som finns för att i tid kunna
            upptäcka och åtgärda sjukdomen. Men så är inte fallet. Sverige
            har näst Storbritannien den lägsta förekomsten av bentäthetsmätare
            per miljon invånare.
          </note>
          <note>
            Det finns landsting som inte har någon mätare alls.
          </note>
          <note>
            Inom den offentliga primärvården, som ju ska vara människors
            första och tillgängligaste vårdgivare och vårdkontakt, speciellt
            när det gäller de vanliga folksjukdomarna, förekommer bentäthetsmätare
            och därmed mätning ytterst sällan. Självklart ställs då också
            diagnosen förhållandevis sällan. Osteoporos är vår mest underdiagnostiserade
            och underbehandlade folksjukdom med jättelika kostnader för samhället.
          </note>
          <note>
            Visst kan mycket vinnas med sedvanliga folkhälsopolitiska åtgärder
            som mer motion och förbättrad livsstil, men det löser inte problemet.
            Vi måste underlätta diagnostiserandet och öka den medicinska behandlingen
            bl.a. med tanke på dem som redan är i farozonen för frakturer
            och där det förebyggande arbetet så att säga redan är litet sent
            påkommet.
          </note>
          <note>
            Fru talman! Det brådskar alltså med insatser för att lösa detta
            folkhälsoproblem, insatser som varken behöver eller ska vänta
            på en uppenbarligen osäker folkhälsoproposition. Här kan riksdagen
            klart indikera för huvudmännen att vi ser det som ett påtagligt
            folkhälsoproblem, att vi anser att åtgärder måste prioriteras
            och att vi inte kan se några ursäkter för att vänta på att det
            görs något åt osteoporosproblemet.
          </note>
          <note>
            Med det, fru talman, yrkar jag bifall till reservation 13. Jag
            vill samtidigt ta tillfället i akt att tacka mina utskottskamrater
            för de gångna fyra åren, som har varit stimulerande och som jag
            har upplevt i ett gott kamratskap trots motsatta uppfattningar
            i många frågor. Jag vill också tacka vårt eminenta kansli som
            har stått ut med rätt mycket påfrestningar från vår sida.
          </note>
          <note type="speaker">
            Anf. 137 ROLF OLSSON (v):
          </note>
          <note>
            Fru talman! Förebyggande hälsoarbete är ett utomordentligt viktigt
            politiskt område, och det borde vara naturligt att vid alla samhällsförändringar
            noggrant överväga konsekvenserna av dessa ur folkhälsosynpunkt.
            Det gäller naturligtvis både positiva och negativa konsekvenser.
            Sveriges internationellt sett goda folkhälsoresultat har till
            en stor del samband med årtionden av samhälleliga förbättringar
            av områden som hygien, kost, bostadsförhållanden och arbetsmiljö
            - för att ta några viktiga fält.
          </note>
          <note>
            Vi diskuterar naturligt nog väldigt mycket i socialutskottet
            och i denna kammare kring hälso- och sjukvårdspolitik. Även om
            vi bland partierna förespråkar olika vägar att förstärka sjukvården,
            är vi i mycket överens om att sjukvården är ett av de mest centrala
            samhällsområdena. Det borde förhålla sig likadant med folkhälsoarbetet.
            Kanske finns det föreställningar om tydliga och linjära samband
            mellan satsningar på en förstärkt sjukvård och satsningar på ett
            förbättrat folkhälsoarbete? Det sambandet finns inte med automatik.
          </note>
          <note>
            Sverige har fortfarande ganska goda folkhälsoresultat att uppvisa.
            Medellivslängden är bland den högsta i världen för både kvinnor
            och män, och spädbarnsdödligheten är den lägsta i världen. Det
            finns ett flertal andra områden på folkhälsosidan där vårt land
            ligger mycket bra till.
          </note>
          <note>
            När man studerar ohälsotalen lite närmare framträder dock en
            mer komplicerad och mörkare bild.
          </note>
          <note>
            Hälsotillståndet i befolkningen är klart relaterat till vilken
            samhällsgrupp man tillhör och under vilka sociala betingelser
            man lever i. Klass och kön har en signifikant betydelse för ohälsotalens
            fördelning.
          </note>
          <note>
            Dessa klyftor i ohälsotalen syns över hela landet. I
          </note>
          <note>
            landets storstadsområden är skillnaderna i ohälsotal oerhört
            tydliga.
          </note>
          <note>
            De klyftor som vidgades under 90-talet måste motverkas, och det
            är ett arbete som har inletts under denna mandatperiod. Det är
            angeläget också mot bakgrund av att det finns internationella
            forskningsrapporter som pekar på att samhällen med stora ekonomiska
            klyftor tenderar att uppvisa högre ohälsotal och sämre resultat
            vad avser folkhälsan än länder med jämnare ekonomisk och social
            fördelning. Stora sociala klyftor tenderar att åtföljas av stora
            folkhälsoklyftor, och fler människor drabbas och dör av sjukdomar
            och skador som skulle kunna förebyggas. En sådan utveckling är
            oacceptabel för oss i Vänsterpartiet, och därför menar vi att
            arbetet för en bättre folkhälsa måste gå hand i hand med arbetet
            för minskade klassklyftor.
          </note>
          <note>
            Fru talman! Det är också viktigt att notera att kvinnor genomgående
            uppvisar högre ohälsotal än männen. Kvinnor har längre genomsnittlig
            livslängd än männen, men de drabbas i högre utsträckning av skador,
            sjukdomar och ohälsa. Bland det mest anmärkningsvärda är att vi
            under senare år kan konstatera en sjunkande dödlighet bland alla
            grupper utom en, nämligen kvinnor i s.k. outbildade arbetaryrken.
          </note>
          <note>
            De här skillnaderna är självklart aldrig någonsin acceptabla.
            Forskning och samhällsutveckling måste ta fasta på dessa skillnader
            och verka för förändringar som kommer kvinnorna till godo.
          </note>
          <note>
            Vi ser självklart fram emot den utlovade folkhälsopropositionen
            i höst. Vår förhoppning är att vi då fortsätter ett samarbete
            i den nuvarande majoriteten.
          </note>
          <note>
            Vi menar att det möjliggör en inriktning på folkhälsoarbetet
            som inkluderar satsningar på att minska de klass- och könsrelaterade
            skillnaderna i hälsohänseende. Det är också avgörande att i samband
            med måloch strategiformuleringar på folkhälsoområdet ta upp de
            växande problemen med de många långtidssjukskrivningarna i samhället
            och formulera planer för förebyggande arbete på området arbetsrelaterad
            ohälsa. Här handlar det om samordnade insatser från ett flertal
            samhällsområden. Det finns anledning till förnyade diskussioner
            om företagshälsovård och hälsofrämjande arbetsplatser. Frågor
            om ökat inflytande för de anställda över sin arbetssituation är
            centrala i sammanhanget.
          </note>
          <note>
            Fru talman! Tobak, alkohol och narkotika är viktiga områden för
            förebyggande folkhälsoarbete. Vi har ganska nyligen behandlat
            alla dessa tre områden i särskilda betänkanden, och jag ska inte
            uppehålla mig vid dem i dag. Det måste ändå understrykas att vi
            har all anledning att se med största oro på den pågående kraftiga
            ökningen av alkohol- och droganvändningen i samhället. De åtgärder
            vi beslutat här i riksdagen ska naturligtvis avvaktas, men det
            finns anledning att ha en beredskap för att kunna vidta ytterligare
            åtgärder.
          </note>
          <note>
            Fru talman! Vänsterpartiet har i ett antal reservationer valt
            att markera ståndpunkter kring ett antal viktiga folkhälsoområden.
            Ett sådant område är ljudnivåerna i samhället där vi är bekymrade
            över utvecklingen med ett ökat antal hörselskador. Inte minst
            de unga riskerar tidigt att få nedsatt hörsel. Vi vill kraftigt
            understryka de åtgärder som föreslås i reservationen.
          </note>
          <note>
            Vidare pekar vi i en annan reservation på bekymren med den ökade
            övervikten bland barn och unga i samhället. Vi pekar på att det
            är angeläget med åtgärder för att stimulera och förbättra den
            fysiska aktiviteten både i skolan och på fritiden.
          </note>
          <note>
            Vi markerar i en reservation behovet av särskilda åtgärder mot
            osteoporos. Den reservationen har sin grund i en moderat motion.
            Vi vidhåller, precis som tidigare, att det inte ankommer på riksdagen
            att uttala sig om förebyggande insatser och behandling av sjukdomar,
            men vi vidhåller behovet av att det utarbetas en nationell handlingsplan
            för att bromsa utvecklingen med ett ständigt ökat antal skador
            till följd av osteoporos, som är en mycket allvarlig folksjukdom.
          </note>
          <note>
            Fru talman! Vänsterpartiet noterar med stor tillfredsställelse
            att ett enigt utskott utifrån motioner från flera partier beslutat
            föreslå att riksdagen ger regeringen till känna att anta mål för
            det självmordspreventiva arbetet. Det är en utomordentligt angelägen
            uppgift.
          </note>
          <note>
            Vänsterpartiet står bakom alla sina reservationer, men jag yrkar
            för tids vinnande bifall endast till reservation 1.
          </note>
          <note>
            I likhet med föregående talare vill jag tacka fru talman och
            utskottskamraterna för de gångna fyra åren.
          </note>
          <note type="speaker">
            Anf. 138 LARS GUSTAFSSON (kd):
          </note>
          <note>
            Fru talman! Folkhälsan, dvs. hälsan hos befolkningen, återspeglar
            på flera sätt ett lands tillstånd.
          </note>
          <note>
            Försämringar och förbättringar av det generella hälsoläget sker
            med en viss fördröjning i tid. Normalt ökar ohälsan vid ekonomisk
            lågkonjunktur. Det är därför alarmerande att många människor uppenbart
            mår dåligt även efter en längre tids högkonjunktur. i landet.
            Sjukskrivningstalet har rusat i höjden och beräknas under 2002
            kosta ofattbara 113 miljarder kronor. Vi vet också att barns hälsa
            har försämrats under de senaste åren, såväl den fysiska som den
            psykiska. Alltfler utredningar visar att barn långt ned i åldrarna
            upplever stress och plågas av huvudvärk och magont.
          </note>
          <note>
            När det gäller den vuxna befolkningen kan säkert en del av den
            faktiska och upplevda försämringen av hälsan relateras till arbetslivet
            - men inte stå för hela förklaringen. Eftersom människor vistas
            till två tredjedelar av sitt liv utanför arbetslivet måste självklart
            en del svar stå att finna i hur man mår i sitt sociala liv, i
            sin familj och på sin övriga fritid. Vi vet att människor som
            har komplikationer i sin sociala situation givetvis inte kan frikoppla
            detta under arbetstid.
          </note>
          <note>
            Detsamma gäller omvänt. Undersökningar har visat att fler använder
            lugnande mediciner för att kunna klara sin situation. Det är en
            oroväckande utveckling.
          </note>
          <note>
            Droger i olika former blir lätt en kompensation för välbefinnande
            när man inte mår bra.
          </note>
          <note>
            Årligen tar 1 600 personer sina liv i Sverige.
          </note>
          <note>
            Bland ungdomar är suicid den vanligaste dödsorsaken. Som jämförelse
            kan nämnas att antalet personer som omkommer i trafiken är ca
            600. Det är inte acceptabelt, utan insatser fordras för att motverka
            självmord, exempelvis genom att stödja organisationer som har
            kunskap och arbetar med dessa frågor.
          </note>
          <note>
            Det är därför glädjande att utskottet har beslutat sig för att
            uttala sig i denna riktning.
          </note>
          <note>
            En människas totala livssituation är det som avgör hennes välbefinnande.
            För detta finns både ett personligt och ett offentligt ansvarstagande.
            Det offentliga kan och ska skapa förutsättningar för god folkhälsa.
            Den del där det ofta brister är kunskapsöverföringen, då det tar
            längre tid för informationen och kunskapen att etablera sig i
            befolkningen. Det gäller särskilt när det finns motstridiga intressen
            från andra aktörer. Vidare måste politiska beslut också skapa
            utrymme för individen att göra goda val.
          </note>
          <note>
            Kristdemokraterna anser att folkhälsoinsatser måste ha ett brett
            anslag över många områden och inte i längden kan avgränsas till
            tillfälliga insatser.
          </note>
          <note>
            Det behövs en genomtänkt och uthållig politik med folkhälsoperspektiv
            såväl nationellt som regionalt och lokalt. Detta har påtalats
            av Nationella folkhälsokommittén i deras slutbetänkande.
          </note>
          <note>
            Om man ser till barnens situation finns det alarmerande signaler
            inte minst på det psykosociala planet. Många barn upplever redan
            i tidiga år stress och oro, i förskolan och skolan. Flera samverkande
            orsaker bidrar till detta, men framför allt brist på tid och lugn
            uppges vid undersökningar vara en starkt bidragande faktor. Vi
            kristdemokrater pläderar för mer tid för barnen, då vi vet att
            de första åren i ett barns liv är avgörande för framtiden. Tyvärr
            är tid för barnen en bristvara i det svenska samhället.
          </note>
          <note>
            Vi vet också att andelen överviktiga ökar och att fler ungdomar
            behöver förbättra sin kondition. Ökad konsumtion av alkohol och
            andra droger är andra tillkommande negativa faktorer. Barns och
            ungdomars hälsa är en framtidsfråga, och det går inte att vänta
            med att sätta in åtgärder. Då kan det vara för sent.
          </note>
          <note>
            Om man ser till den gångna mandatperioden måste man tyvärr konstatera
            att regeringen misslyckats när det gäller alkohol- och drogpolitiken.
            Detsamma gäller sjukskrivningstalen, vilka också återspeglar hälsotillståndet.
          </note>
          <note>
            Nu kan vi skönja resultatet av experimentet med lördagsöppet
            på systembutikerna. Försäljningen slår alla rekord. Återigen bekräftas
            att tillgänglighet och konsumtion relaterar till varandra.
          </note>
          <note>
            Den narkotikapolitiska handlingsplanen visar också brister i
            konkreta förslag, även om det var ett försök i rätt riktning.
            Ett glädjeämne är att regeringen i årets tilläggsbudget avsätter
            15 miljoner kronor för stöd till organisationer och föreningar
            som verkar förebyggande inom området - exakt den summa och det
            förslag som vi kristdemokrater hade i vårt budgetalternativ för
            2002.
          </note>
          <note>
            Många kommuner har fortfarande ekonomiska problem och problem
            att avsätta nödvändiga resurser till arbetet på drogområdet. Enligt
            Svenska kommunförbundet kommer det ekonomiska läget inte heller
            att ljusna, utan man räknar med ökade budgetunderskott i kommunsektorn
            under kommande år.
          </note>
          <note>
            Med denna bakgrund, fru talman, är det lindrigt sagt beklagligt
            att regeringen trots omfattande beslutsunderlag inte orkat framlägga
            en folkhälsoproposition för riksdagen före sommaren.
          </note>
          <note>
            Det behövs också, enligt vår uppfattning, en översyn av ljudnivåerna
            vid olika tillställningar. Det kan inte vara så svårt, när många
            kommuner har flera kontroller att utöva på många områden, att
            också göra det vid tillställningar av olika slag. Det har visat
            sig att gällande rekommendationer inte efterlevs eller kontrolleras.
            Det är vanligt att ungdomar exponeras för mycket höga ljudnivåer.
            Därför vill vi, tillsammans med Vänsterpartiet, att man ser över
            möjligheterna att efterleva rekommendationerna.
          </note>
          <note>
            Det finns fler saker som jag kunde beröra, men då vi avvaktat
            den utlovade propositionen om folkhälsa har vi valt att i vår
            folkhälsomotion inte lägga några konkreta förslag på andra områden.
          </note>
          <note>
            Jag vill också passa på tillfället att tacka mina kolleger i
            utskottet och utskottskansliet för den gångna perioden. Om vår
            Herre står oss bi kanske vi kan träffas till hösten igen - vi
            får se.
          </note>
          <note>
            Vi står givetvis bakom våra reservationer, men jag nöjer mig
            med att endast yrka bifall till reservation nr 9.
          </note>
          <note type="speaker">
            Anf. 139 KENNETH JOHANSSON (c):
          </note>
          <note>
            Fru talman! Människan har många önskningar.
          </note>
          <note>
            Förloras hälsan, återstår bara en. Att ha hälsan och må bra är
            en förutsättning för livskvalitet, upplevelse av lycka och tillfredsställelse
            med livet. Hälsan påverkas av hur vi lever. Men även samhällets
            villkor och sätt att behandla sina medborgare har stor betydelse
            för hälsan. Därför krävs det en debatt om viktiga hälsofrågor.
            Hur klarar vi av att hela de sociala och regionala hälsoklyftorna?
            Hur uppnår vi en jämlikare hälsa?
          </note>
          <note>
            Låt mig från början slå fast: Det handlar inte i första hand
            om kampanjer. Det handlar om att göra en god folkhälsa till ett
            centralt mål för hela samhällets politik.
          </note>
          <note>
            Folkhälsopropositionen, som regeringen aviserat till den 15 mars,
            skjuts på framtiden. Det är illa, mycket illa, dels för att folkhälsofrågorna
            inte prioriteras tillräckligt, dels för att dagens debatt enbart
            bygger på ett tunt betänkande, i avsaknad av regeringsförslag.
            Vi behöver handlingskraft och konkreta förslag, inte tomt prat
            om någonting som kommer.
          </note>
          <note>
            Åtgärder krävs på många nivåer och inom alla samhällssektorer,
            med tanke på den dramatiskt ökade ohälsan, med rötter i arbetslivet,
            sjukskrivningarna som fortsätter att skena mot oerhörda höjder
            och alltför många som lever under ekonomisk stress. Det är inte
            acceptabelt. Hela arbetslivet måste utgå från ett hälsoperspektiv.
            Decentralisering åstadkommer helheter och sammanhang.
          </note>
          <note>
            Vi måste förebygga och rehabilitera i stället för att utförsäkra
            och pensionera. Därför är regeringens passivitet på området så
            otroligt tråkig, framför allt för alla de människor som drabbas
            av bristen på åtgärder.
          </note>
          <note>
            Centerpartiet har bl.a. i boken Hela Sverige redovisat förslag
            för en god folkhälsa. Speciellt viktiga områden när det gäller
            att förbättra folkhälsan är enligt vår uppfattning arbete, jämställdhet,
            utbildning, social gemenskap, bra bostäder och boendemiljöer,
            friluftsliv, motion, hälsosamma matvanor, drogpolitik, rehabilitering,
            en hälsoinriktad sjukvård och forskning. Kulturen, folkbildningen
            och föreningslivet är underskattade områden som helande och läkande
            kraft.
          </note>
          <note>
            Ett lyckat folkhälsoarbete kräver många aktörer.
          </note>
          <note>
            För Centerpartiet är den lokala nivån särskilt angelägen. Enskilda,
            föreningslivet, kommuner och landsting har stor betydelse för
            den lokala miljön.
          </note>
          <note>
            Centerpartiet har pekat på det stora och eftersatta forskningsbehovet
            inom folkhälsoområdet. Vi föreslår att riksdagen initierar ett
            omfattande forskningsprogram om den sociala gemenskapens betydelse
            för folkhälsan. Det behövs ny kunskap om social integration och
            vilka mekanismer som påverkar människors livsvillkor och levnadssätt.
            Forskning för att beskriva de sociala klyftorna finns. Däremot
            är underlag och analyser kring geografiska hälsoskillnader mer
            sällsynta.
          </note>
          <note>
            Det finns många andra områden där forskningsbehovet är stort:
            ohälsan i arbetslivet och sambanden mellan god arbetsmiljö och
            ökad lönsamhet. Grönyteforskningen är intressant, med hänsyn till
            bl.a. kopplingen mellan motion och naturupplevelser å ena sidan
            och hälsa å andra sidan.
          </note>
          <note>
            Kvinnoperspektivet i folkhälsoarbetet glöms ofta bort. Vi anser
            därför att regeringen ska återkomma med förslag om ett vidgat
            kvinnoperspektiv i folkhälsoforskningen.
          </note>
          <note>
            Jag har i ett särskilt yttrande markerat behovet av insatser
            för ett intensifierat arbete mot hörselskador och om ökade resurser
            för att sprida kunskaper om och öka informationen om hur man förebygger
            och botar tinnitus. Det är viktiga frågor, för enskilda människors
            livskvalitet och deras rättmätiga krav på ett samhälle tillgängligt
            för alla. Flera av mina partikolleger har förtjänstfullt aktualiserat
            detta, och även kolleger i övriga partier. Skrivningarna i utskottsbetänkandet
            är dock acceptabla i denna del.
          </note>
          <note>
            Fru talman! Även om jag anser att betänkandet är tunt vill jag
            lika tydligt framhålla att jag och Centerpartiet är tillfreds
            med just tillkännagivandet om att mål bör fastslås för det självmordspreventiva
            arbetet.
          </note>
          <note>
            Det är viktigt.
          </note>
          <note>
            Jag nöjer mig med att yrka bifall till reservation nr 7.
          </note>
          <note type="speaker">
            Anf. 140 KERSTIN HEINEMANN (fp):
          </note>
          <note>
            Fru talman! Den senaste tidens uppmärksamhet kring de många och
            långa sjukskrivningarna har verkligen också satt fokus på folkhälsofrågorna.
            Vi har ju sedan några år känt till att sjukskrivningstalen, och
            därmed kostnaderna, har ökat, men varningssignalerna har tydligen
            inte varit tillräckligt höga. Regeringen har inte förmått att
            lägga fram en proposition med anledning av Folkhälsokommitténs
            utredning.
          </note>
          <note>
            Det hade säkert kunnat sätta fart på det folkhälsoarbete som
            är så oerhört viktigt.
          </note>
          <note>
            Fru talman! Jag vill hänvisa till det särskilda yttrande som
            Folkpartiet tillsammans med Moderaterna,
          </note>
          <note>
            Kristdemokraterna och Centern har lämnat till det här betänkandet.
          </note>
          <note>
            En framgångsrik folkhälsopolitik måste grunda sig på goda kunskaper
            om den pågående samhällsutvecklingen, om ohälsans orsaker och
            om vilka metoder som är framgångsrika. Den måste bygga på kunskap
            om olika befolkningsgruppers värderingar och kultur. Den måste
            också grunda sig på en insikt om att människor ser olika på nytta
            och risk med olika handlingsalternativ. Livet är ju mycket mer
            än att minska hälsorisker. Vid val av strategier i folkhälsoarbetet
            behövs också en sammanfattande etisk bedömning.
          </note>
          <note>
            Fru talman! Det är viktigt att vanor och livsstilar som får bestående
            effekt för hälsan kan påverkas så tidigt som möjligt. Förskola
            och skola har här en viktig uppgift. Det gäller matvanor, motionsvanor
            och bruk av tobak, alkohol och droger. I skolan finns unika möjligheter
            att öka elevers kunskap och påverka deras attityder till livsstilsfrågor.
            Här handlar det också mycket om lärarnas inställning. Det är därför
            viktigt att lärarutbildningen innehåller avsnitt om folkhälsofrågor
            och skolans möjligheter att till eleverna förmedla kunskaper om
            hälsans och ohälsans bestämningsfaktorer.
          </note>
          <note>
            Med en sådan utbildning ökar sannolikt motivationen för skolan
            att prioritera folkhälsofrågorna i utbildningen. Det här behöver
            inte vara speciellt krångligt och inte heller speciellt teoretiskt.
            Ett exempel som jag såg i ett inslag i TV var en skola där elever
            och lärare varje dag före lunch tog en gemensam promenad. Det
            gav bättre matlust och bättre koncentration inför eftermiddagens
            lektioner. Samtidigt gavs tillfälle till gemenskap både mellan
            elever och mellan elever och lärare.
          </note>
          <note>
            Andelen barn och unga som får diabetes ökar också oroväckande.
            Därför är det viktigt att eleverna får undervisning om kost och
            motion och att idrottsämnet inte teoretiseras utan att eleverna
            får utöva fysiska aktiviteter.
          </note>
          <note>
            En positiv fritid utgör ofta en av de viktigaste friskfaktorer
            för alla åldersgrupper. Tyvärr når inte det utbud som finns alla
            samhällsgrupper, t.ex. funktionshindrade, vissa invandrargrupper
            och ensamföräldrar. I måndags var jag ute och tittade på tillgängligheten
            i några kommuner i Västmanland. Jag kunde tyvärr konstatera att
            flera av de lokaler som används för olika kulturella ändamål inte
            är tillgängliga för funktionshindrade. Lokaler för konserter ligger
            fler trappor upp utan hiss. Det går inte ens ta sig in i byggnaden
            på grund av trappor. Hörselslingor fungerar dåligt, är fel inställda
            eller trasiga. Det är klart att om man som funktionshindrad upplever
            detta ett antal gånger minskar ju lusten att ens försöka besöka
            ett kulturellt arrangemang.
          </note>
          <note>
            De här frågorna måste lösas. Vi har ju antagit ett handlingsprogram
            här i riksdagen om tillgängligheten. Det är bara det att det har
            tagit tid. Det verkar ta lång tid innan det händer något.
          </note>
          <note>
            Fru talman! Varje enskild person kan ta ett betydligt större
            ansvar för sin hälsa, men det är också så att man måste få veta
            vad man ska göra själv. Här har t.ex. apoteken spelat en stor
            roll. Samarbetet med
          </note>
          <note>
            Folkhälsoinstitutet och även med olika patientorganisationer
            har haft stor betydelse när det gäller att informera hur man kan
            förebygga sjukdomar och hur man själv hanterar hälsoproblem. Oavsett
            vilken ställning apoteken kommer att få i framtiden är det viktigt
            att de också i fortsättningen får spela en aktiv roll i folkhälsoarbetet.
            Apotekens kundkrets är mycket vid, och därför når de också ut
            med sin information till alla befolkningsgrupper.
          </note>
          <note>
            Fru talman! Det självmordsförebyggande arbetet är av största
            vikt. Vi i Folkpartiet har under en rad år motionerat i den här
            frågan. Under förra året fick vi gehör för vår motion angående
            självmord och barn.
          </note>
          <note>
            Det blev till ett tillkännagivande till regeringen om att de
            riktlinjer som WHO har utarbetat om hur självmordsförebyggande
            arbete bör bedrivas snarast bör omsättas till svenska förhållanden.
          </note>
          <note>
            I det här betänkandet har vi tagit ytterligare ett steg med anledning
            av en folkpartimotion, flerpartimotioner och motioner från Kristdemokraterna
            om att vi ska sätta upp mål när det gäller det självmordspreventiva
            arbetet. Jag hoppas att vi nu kan nå de mål som WHO har satt upp
            i projektet Hälsa för alla
          </note>
          <note>
            2000.
          </note>
          <note>
            Buller har blivit ett stort problem. Ungefär var tionde person
            lider av hörselskada. Att höra illa och ha problem med hörseln
            är ofta stigmatiserande och skapar många problem. Det är därför
            viktigt att minska bullerstörningar så att ljudnivåerna sänks
            och färre människor utsätts för det skadliga bullret. Utskottets
            majoritet har ganska bra skrivning kring detta i betänkandet.
            Jag förutsätter att bullerfrågan kommer att få en framträdande
            plats när folkhälsopropositionen äntligen läggs fram i riksdagen.
            Jag kan i alla fall lova att vi i Folkpartiet kommer att fortsätta
            att arbeta för att de bullerstörningar som leder till hörselproblem
            ska bekämpas med full kraft.
          </note>
          <note>
            Fru talman! Kunskap behövs för ett målinriktat och effektivt
            folkhälsoarbete. Det finns områden där forskningen visat att förebyggande
            arbete lönar sig.
          </note>
          <note>
            Det gäller t.ex. skadeprevention, åtgärder mot tobaksbruk, suicidprofylax,
            screening mot cancer i livmoderhalsen och mammografi. För andra
            områden, som primärprevention av hjärt- och kärlsjukdom och cancer
            behövs mer forskning för att utröna vilka metoder som är mest
            kostnadseffektiva. Folkpartiet anser därför att det är viktigt
            att forskningen om vilka förebyggande insatser som är mest effektiva
            utifrån en mänsklig och hälsoekonomisk utgångspunkt stimuleras
            och prioriteras.
          </note>
          <note>
            Ett annat forskningsfält som måste stimuleras är forskningen
            kring hur kunskap om livsstilars betydelse för folkhälsan bäst
            kan förmedlas så att kunskapen kan bli tillvaratagen på det individuella
            planet. Det är viktigt att Folkhälsoinstitutet i sitt folkhälsoarbete
            för systematiska kunskapsöversikter. De bör också initiera och
            stödja forskning som är viktig för det hälsofrämjande och förebyggande
            arbetet. Institutet bör naturligtvis också systematiskt utvärdera
            olika arbetssätt i förebyggande syfte.
          </note>
          <note>
            Fru talman! Jag står bakom samtliga mina reservationer men yrkar
            bifall endast till reservation nr 8.
          </note>
          <note type="speaker">
            Anf. 141 KENT HÄRSTEDT (s):
          </note>
          <note>
            Fru talman! Kolleger! Det är tillfredsställande att i dessa yttersta
            dagar av innevarande mandatperiod delta i ännu en folkhälsodebatt.
            Jag vill passa på att tacka mina kolleger och särskilt Leif Carlson
            från
          </note>
          <note>
            Moderaterna som har sett till att folkhälsodebatterna har blivit
            särskilt heta.
          </note>
          <note>
            Det är tillfredsställande att ha ännu en folkhälsodebatt eftersom
            detta är högaktuella och ytterst angelägna frågor, men också eftersom
            det ger oss en bra bild av att vi på område efter område flyttar
            fram positionerna. Vi påminns dock ständigt om att det finns mycket
            kvar att göra.
          </note>
          <note>
            För att spara tid ska jag fatta mig kort.
          </note>
          <note>
            Samhället i stort förändras, och det får också konsekvenser på
            folkhälsans område. I dessa dagar talas mycket om sjukskrivningar
            och ohälsa i arbetslivet.
          </note>
          <note>
            Ett allt högre tempo, större krav och förväntningar har ofta
            konsekvenser som leder till fysiska och psykiska åkommor. Det
            finns sedan en lång tid tillbaka en debatt om de s.k. välfärdssjukdomarna,
            t.ex. stress och övervikt. Detta ger oss en påminnelse om att
            vi inte kan luta oss tillbaka och känna oss nöjda med tidigare
            framgångar på området när vi vet att så många människor mår dåligt
            i vårt samhälle.
          </note>
          <note>
            Vi vet att folkhälsoområdet inte är något statiskt område som
            förblir detsamma år efter år. I takt med att samhället förändras
            blir det följdverkningar på vår arbetsmiljö, på vår boendemiljö
            och på våra konsumtionsvanor, kort sagt på över huvud taget alla
            områden som rör vår livsstil. Det är tillfredsställande att folkhälsofrågorna
            väcker ett sådant engagemang och har fått en central plats i den
            socialpolitiska debatten.
          </note>
          <note>
            I dagens betänkande behandlas en rad motioner om folkhälsomål,
            inriktningen av folkhälsoarbetet m.m. Det har också väckts motioner
            om folkhälsoforskning. Många av dem är kloka och tänkvärda, och
            flera har tagit sin utgångspunkt i Nationella folkhälsokommitténs
            slutbetänkande. Utskottet utgår från att dessa och liknande frågeställningar
            kommer att behandlas i regeringens proposition på området senare
            i år. Jag ser med tillförsikt fram emot denna. Jag vet att arbetet
            med den, trots det som har sagts från denna talarstol, är i full
            gång och att det inte kommer att tappa tempo.
          </note>
          <note>
            Utgångspunkten för folkhälsoarbetet är att folkhälsan ska förbättras
            för de grupper i samhället som är mest eftersatta ur folkhälsosynpunkt.
            Detta är en solidarisk och naturlig utgångspunkt. Man har fokus
            på att minska ojämlikheten vad gäller hälsofrågorna.
          </note>
          <note>
            Det är också självklart att vi samtidigt strävar efter att förbättra
            hälsan för befolkningen som helhet.
          </note>
          <note>
            Regeringen arbetar nu med att utforma en nationell folkhälsopolitik.
            I detta ingår nationella mål och indikatorer för folkhälsoarbetet.
            Vidare redovisar regeringen att Folkhälsoinstitutet haft regeringens
            uppdrag att utveckla och pröva metoder för hälsokonsekvensbedömningar/beskrivningar.
            Man har arbetat för att hitta en principmodell för detta. I detta
            arbete har man utgått från Nationella folkhälsokommitténs förslag
            till hälsomål, som formulerats med utgångspunkt i hälsans bestämningsfaktorer.
          </note>
          <note>
            Utskottet vidhåller att folkhälsoarbetet även fortsatt ska ges
            hög prioritet. Vi ser fram emot att en proposition om nationella
            folkhälsomål kommer att läggas fram under hösten och presenteras
            i samband med budgetpropositionen.
          </note>
          <note>
            Utskottet utgår från att Nationella folkhälsokommitténs slutbetänkande,
            SOU 2000:91, som remissbehandlats, kommer att utgöra ett viktigt
            underlag för regeringens kommande förslag på området. Detsamma
            gäller Folkhälsorapport 2001, Miljöhälsorapport
          </note>
          <note>
            2001 och rapporterna från Kommittén Välfärdsbokslut över 1990-talet.
            Utskottet utgår även från att folkhälsoforskningen kommer att
            behandlas i den aviserade propositionen.
          </note>
          <note>
            Vad beträffar olika folkhälsoproblem har bl.a.
          </note>
          <note>
            frågan om psykisk ohälsa och stress tagits upp. Det är utan tvivel
            så att det behövs kraftfulla insatser både centralt och lokalt
            för att motverka den negativa tendensen. Utskottet förutsätter
            att regeringen särskilt beaktar detta vid den kommande mål- och
            strategiformuleringen på detta område.
          </note>
          <note>
            När det slutligen gäller insatser mot sjukdomar som benskörhet,
            tuberkulos och elöverkänslighet har utskottet samma inställning
            som tidigare. Mot bakgrund av de riktlinjer för prioriteringar
            inom hälsooch sjukvården som riksdagen ställt sig bakom vidhåller
            utskottet att riksdagen inte kan tillmötesgå motionskraven på
            insatser mot olika sjukdomar eller på att vården bör organiseras
            på ett visst sätt.
          </note>
          <note>
            Med detta yrkar jag bifall till förslagen i betänkande SoU19
            och avslag på samtliga reservationer.
          </note>
          <note type="speaker">
            Anf. 142 THOMAS JULIN (mp):
          </note>
          <note>
            Fru talman! Tyvärr är den viktiga propositionen om folkhälsan
            försenad. Jag tycker att det är olyckligt, men jag hoppas att
            den prioriteras och kommer i början av hösten. Vi har i detta
            betänkande inga egna reservationer eftersom vi förväntar oss en
            snar proposition.
          </note>
          <note>
            Fru talman! I betänkandet behandlas ett antal motioner från Miljöpartiet
            där vi tar upp den stora frågan om höga ljudnivåer och de skador
            som uppstår på grund av dessa bl.a. i offentliga lokaler och på
            offentliga platser.
          </note>
          <note>
            I motioner av Barbro Feltzing, Kia Andreasson och Helena Hillar
            Rosenqvist framläggs lagförslag om reglering av högsta tillåtna
            ljudnivåer. Det föreslås också att personer som sköter ljudanläggningar
            ska genomgå utbildning för att få tillstånd att sköta dessa. Vi
            anser att det också måste finnas bättre sanktionsmöjligheter än
            i dag för att komma till rätta med oseriös användning av höga
            ljudnivåer, som många gånger kan ge livslånga problem för den
            som drabbas.
          </note>
          <note>
            Alltför många skadas tyvärr av de höga ljudnivåerna. Vi i Miljöpartiet
            känner ett särskilt ansvar när det gäller barnen. Vi anser att
            det snarast bör tas ett särskilt initiativ och att frågan om höga
            ljudnivåer och hörselskador inte ytterligare får skjutas upp.
            År efter år har gått utan att det skett något radikalt på området.
          </note>
          <note>
            Fru talman! Många av de frågor som tas upp i betänkandet återkommer
            år efter år. En fråga som inte kommer upp så ofta men som jag
            tycker borde få större uppmärksamhet är de s.k. miljörelaterade
            sjukdomarna. Genom en förbättrad kunskap och en tydligare redovisning
            av sambandet mellan miljöpåverkan och vissa sjukdomar kan vi i
            Sverige skapa betingelser som gör det möjligt att lättare välja
            bort och fasa ut t.ex. skadliga kemikalier. Vi bör eftersträva
            att vara föregångare på det här området.
          </note>
          <note>
            Gudrun Lindvall har i sin motion om ohälsa orsakad av miljöföroreningar
            på ett bra sätt tagit upp den här frågan. Hon har utan att förfalla
            till skräckpropaganda beskrivit en del hotande problem med skador
            på ozonskiktet, luftföroreningar och farliga ämnen som kan påverka
            folkhälsan.
          </note>
          <note>
            Vi anser att det behövs en genomgripande studie i
          </note>
          <note>
            Sverige av de miljörelaterade sjukdomarna och deras utbredning.
            En sådan studie bör resultera i en skrivelse till riksdagen där
            situationen belyses allsidigt och orsakssamband förklaras och
            analyseras. Ohälsa orsakad av miljöproblem behöver diskuteras
            mer för att i framtiden kunna hanteras på ett konstruktivt sätt.
          </note>
          <note>
            Om inte denna fråga kommer upp i den förväntade propositionen
            i höst, ämnar vi återkomma i frågan.
          </note>
          <note>
            Fru talman! Även om vi inte har några reservationer står jag
            bakom förslagen i Miljöpartiets motioner.
          </note>
          <note>
            Jag hoppas att de kommer att kunna tillgodoses vid ett kommande
            tillfälle.
          </note>
          <note>
            Jag biträder reservation 10 om skadliga ljudnivåer. Det yrkas
            där bifall till tre av Miljöpartiets motioner, och jag får tacka
            Vänsterpartiet och Kristdemokraterna för att de här reserverat
            sig till förmån för
          </note>
          <note>
            Miljöpartiets motioner.
          </note>
          <note>
            Fru talman! Eftersom det här är mitt sista anförande som riksdagsledamot
            och ledamot i socialutskottet vill jag passa på att tacka mina
            vänner i socialutskottet för att de bidragit till den trivsel
            som jag känt där. Mitt tack gäller både ledamöter och tjänstemän.
            Jag vill också rikta ett allmänt tack till alla er andra som genom
            gott kamratskap har gjort mina riksdagsår så givande. Tack så
            mycket!
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.58 på förslag av talmannen att ajournera
            förhandlingarna till kl. 19.00
          </note>
          <note>
            för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            13 § (forts.) Folkhälsofrågor (forts. SoU19)
          </note>
          <note type="speaker">
            Anf. 143 RONNY OLANDER (s):
          </note>
          <note>
            Fru talman! Jag har motionerat ett antal gånger om koloniträdgårdar
            och lokal odling. Senast den 6
          </note>
          <note>
            mars i år försvarade jag en sådan motion här i kammaren, men
            då var det miljö- och jordbruksutskottet jag resonerade med.
          </note>
          <note>
            Den motion jag försvarar här i dag, So593, är inom samma härad
            fast nu mera med betoning på folkhälsan, något som förresten i
            dag känns extra aktuellt i belysning av diskussionerna om vad
            vi kan göra åt långtidssjukskrivningar och ohälsa, ett område
            där jag har ett djupt engagemang.
          </note>
          <note>
            Dagens motion har jag lagt fram tillsammans med kolleger som
            också har engagerat sig i dessa viktiga frågor under många år.
            I motionen har vi hänvisat till undersökningar som beskriver naturens
            och trädgårdarnas betydelse för hälsa och livskvalitet. Det finns
            studier som visar att när det gäller livsstil och miljö så har
            rekreation och fritid den allra största inverkan.
          </note>
          <note>
            Särskilt värdefullt är det med naturbaserade aktiviteter och
            miljöer som friluftsliv och trädgård. Trädgårdsskötsel ger fysisk,
            psykisk och social stimulans och aktivitet och har därför stor
            inverkan på vårt hälsoläge. Därför tycker jag det är utmärkt att
            det är så många som ägnar sig åt just trädgårdsskötsel: 70 %
          </note>
          <note>
            av den vuxna befolkningen arbetar i trädgården åtminstone någon
            gång om året och 40 % gör det mer än 20 gånger per år. Av dem
            som bor i någon tätort är det ungefär hälften som har tillgång
            till en egen trädgård.
          </note>
          <note>
            Men även bland dem som bor så att de inte själva har någon trädgård
            finns det många som har ett stort trädgårdsintresse och gärna
            skulle vilja ha någonstans att odla trädgårdsväxter. Många av
            dem skulle aldrig kunna köpa en villa med trädgård. Det kostar
            ju som alla vet minst ett par miljoner kronor, i alla fall i storstäderna.
          </note>
          <note>
            Då är det bra att det finns ett fastställt miljökvalitetsmål
            som heter "God bebyggd miljö" som bl.a.
          </note>
          <note>
            innefattar att det ska finnas möjlighet till lokal odling i den
            byggda miljön. Mindre bra är att det nyligen fattade riksdagsbeslutet
            om hur miljömålen ska börja uppnås inte säger något alls om hur
            möjligheter till lokal odling ska åstadkommas, om man nu inte
            läser in detta i att "program och strategier behöver utvecklas
            bl.a. för hur grönområden skall tas till vara".
          </note>
          <note>
            I regeringens nu aktuella skrivelse 2001/02:173
          </note>
          <note>
            En samlad naturvårdspolitik står det bl.a. att "gröna områden
            i form av parker och trädgårdar . kan ha stor betydelse ur naturvårdssynpunkt"
            och att "exempelvis koloniträdgårdarna kan vara värdefulla som
            en länk mellan stad och land".
          </note>
          <note>
            Nationella folkhälsokommittén har gått ett steg längre och formulerat
            en uppmaning till kommunerna att öka möjligheten att odla själv.
            Kommittén har uppmärksammat värdet av att trädgårdsodling innebär
            fysisk aktivitet och även noterat att koloniträdgårdar kan skapa
            social gemenskap. Möjlighet till odling är särskilt viktig för
            de grupper som inte har tillgång till fritidshus, menar kommittén.
          </note>
          <note>
            I sitt utlåtande över vår motion 2001/02:So593
          </note>
          <note>
            hänvisar socialutskottet till regeringens kommande förslag till
            åtgärder för att förbättra folkhälsan. Jag utgår från att Folkhälsokommmitténs
            insikter om trädgårdsodlingens betydelse kommer att ge avtryck
            i regeringens förslag och att vi här i riksdagen då kan fatta
            beslut som innebär att regeringen ger ett konkret uppdrag till
            de statliga myndigheterna att på olika sätt se till att kommunerna
            antar Folkhälsokommitténs utmaning om möjlighet att odla själv
            på allvar och samtidigt uppfyller miljökvalitetsmålet om möjligheter
            till lokal odling.
          </note>
          <note>
            Det behöver inte vara alltför svårt att uppnå dessa mål. Koloniträdgårdar
            har vi ju haft i mer än hundra år i vårt land, och det är ingen
            tvekan om att det finns plats för fler. Jag har själv sett att
            det nu anläggs ett litet kolonistugeområde på Årstafältet här
            i Stockholm, bara ett par kilometer från innerstaden. Så visst
            går det att åstadkomma. Det enda som behövs är att statsmakterna
            ställer upp med tydliga råd och anvisningar och börjar tala i
            klartext om att detta är ett kommunalt ansvar.
          </note>
          <note>
            Fru talman! Även om jag självklart helst hade sett att min motion
            hade tillstyrkts, börjar jag ändå se tecken på att vår envetenhet
            ger effekt. Medvetenheten om sambandet mellan lokal odling och
            folkhälsa ökar. Bland andra gör Folkhälsokommittén goda ansatser.
            Jag, mina medmotionärer och den organiserade koloniträdgårdsrörelsen
            kommer hur som helst inte att ge oss förrän vi nått ända fram.
          </note>
          <note>
            Jag vill därmed också yrka bifall till förslaget i utskottets
            betänkande.
          </note>
          <note>
            Jag lägger märke till att när man nämner just koloniträdgårdens
            betydelse ur ett folkhälsoperspektiv eller ur andra aspekter får
            man oftast ett litet leende, ända tills man påtalar hur många,
            uppemot 40 000, som är engagerade i just denna rörelse. Det har
            ett stort värde, inte minst, som jag sade tidigare, ur folkhälsoperspektivet.
            Så egentligen skulle jag vilja ställa en mycket kort fråga till
            utskottets föredragande,
          </note>
          <note>
            Kent Härstedt. Socialutskottet är ett av de utskott som berörs
            av de här frågorna. Är detta en stor och viktig fråga för er?
            Det skulle vara intressant om Kent
          </note>
          <note>
            Härstedt ville säga någonting om det.
          </note>
          <note type="speaker">
            Anf. 144 KENT HÄRSTEDT (s) replik:
          </note>
          <note>
            Fru talman! Den fråga som Ronny Olander tar upp är naturligtvis
            en mycket stor och övergripande fråga. Från utskottets perspektiv
            kan jag säga att rekreation, naturupplevelser och friluftsliv
            över huvud taget självklart är något som vi i allra högsta grad
            ser positivt på, inte minst i dessa tider då vi ser att vi får
            alltmer stressrelaterade problem. Just möjligheten att komma ifrån
            ett tag är någonting som fler människor skulle behöva.
          </note>
          <note>
            Just kolonister, som Ronny Olander tar upp -
          </note>
          <note>
            40 000, som han nämner att de är - har ju tillfälle att, utan
            att behöva planera och göra någon stor sak av det, snabbt kunna
            komma undan från turbosamhället för en stunds avkoppling och rekreation.
            Vi ser mycket positivt på det här. Det är ju en del av våra beaktanden
            vad gäller folkhälsan.
          </note>
          <note type="speaker">
            Anf. 145 RONNY OLANDER (s) replik:
          </note>
          <note>
            Fru talman! Jag tackar för det svaret. Jag vet att fler och fler,
            även i den här kammaren, anser att det är en viktig fråga ur många
            olika perspektiv, inte minst folkhälsoperspektivet. Vi som har
            deltagit i den här rörelsen upplever att det verkligen är en folkrörelse.
            Tack så mycket för svaret!
          </note>
          <note type="speaker">
            Anf. 146 ELISABETH FLEETWOOD (m):
          </note>
          <note>
            Fru talman! Om jag börjar med att säga: Fru talman! Nu står jag
            här igen! så är det nog bara fru talman och statsrådet Thalén
            som vet vad jag syftar på, nämligen en moderat ledamot som hette
            Filip Fridolfsson som åkte ut och in här i kammaren som en liten
            jojo. Han kom väl in fem sex gånger, och när han kom in sista
            gången, som var den sjätte, tror jag, sade han just: Herr talman!
            Nu står jag här igen! Då fanns det ju ingen fru talman. Jag kom
            att tänka på honom efter de här veckorna då jag har varit uppe
            så ofta.
          </note>
          <note>
            Jag ska fatta mig mycket kort. Jag vet att Leif
          </note>
          <note>
            Carlson har talat om osteoporosen. Jag fick ju ett väldigt positivt
            svar av socialministern i veckan, som vi är väldigt glada för.
            Jag skickade protokollet till
          </note>
          <note>
            Riksföreningen osteoporos om att de skulle få komma när rapporten
            är klar och uppvakta socialministern, och det uppfattade de som
            mycket positivt.
          </note>
          <note>
            Den andra frågan som jag ville beröra helt kort är tinnitus.
            Jag har väckt motioner, interpellationer osv.
          </note>
          <note>
            om tinnitus i många år. Jag har aldrig talat om någonting personligt,
            men det här är kanske, fru talman, sista gången jag står i talarstolen
            - jag lovar ingenting säkert - och jag kan inte låta bli att tala
            om vad som drabbade mig och hur jag fick tinnitus.
          </note>
          <note>
            En helgdagsafton var jag på väg ut för att handla.
          </note>
          <note>
            Det var en sådan där helgdagsafton då man gärna kastade smällare.
            Jag hörde att det kom en rad pojkar springande runt mig. Plötsligt
            spridde de sig runt mig, fyra fem stycken. Alla hade en handfull
            smällare, och de slängde dem runt mig. Det blev ett sådant dån.
            Det blev alldeles vitt i huvudet. Och efter det fick jag tinnitus.
          </note>
          <note>
            Anledningen är som ni förstår allihopa inte att beskriva mitt
            besvär, utan det är att försöka att för dem som nu följer upp
            de här frågorna kunna påpeka hur viktigt det är att vi motarbetar
            de här höga ljuden. Det är faktiskt 15 % av våra ungdomar i grundskolan
            som i dag lider av tinnitus, och det är ju en åkomma från vilken
            man i dagsläget icke kan bli fri.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 18 §.)
          </note>
          <note>
            14 § Barnpolitiken - arbetet med strategin för att förverkliga
            FN:s konvention om barnets rättigheter
          </note>
          <note>
            Föredrogs socialutskottets betänkande 2001/02:SoU23
          </note>
          <note>
            Barnpolitiken - arbetet med strategin för att förverkliga FN:s
            konvention om barnets rättigheter (skr.
          </note>
          <note>
            2001/02:166).
          </note>
          <note type="speaker">
            Anf. 147 INGRID BURMAN (v):
          </note>
          <note>
            Fru talman! Debatten ska nu handla om socialutskottets betänkande
            Barnpolitiken - arbetet med strategin för att förverkliga FN:s
            konvention om barnets rättigheter. Betänkandet behandlar dels
            regeringens skrivelse Barn - här och nu, dels en rad motioner
            från allmänna motionstiden.
          </note>
          <note>
            Det finns en stor politisk enighet i riksdagen om att barns villkor
            och barnens bästa ska komma i främsta rummet. Barnets bästa är
            också den bärande principen i FN:s konvention om barnets rättigheter,
            och mycket följdriktigt står det i artikel 3 att "barnets bästa
            ska komma i främsta rummet". Konventionen bygger på två grundläggande
            tankar:
          </note>
          <note>
            - att barn har fullt och lika människovärde som vuxna; de är
            alltså inte mindre värda än vuxna, och
          </note>
          <note>
            - att barn är sårbara och behöver särskilt stöd och skydd för
            att kunna åtnjuta sitt fulla människovärde.
          </note>
          <note>
            Principen om barnets bästa ska ses som en etisk grundregel för
            samhället som helhet. Det betyder att barnets bästa ska vara vägledande
            på alla områden, inte bara i verksamheter som är särskilt avsedda
            för barn, utan i alla beslut på alla områden. Detta är nog alla
            överens om över partigränserna.
          </note>
          <note>
            Men trots det fattas hela tiden beslut som inte har barnets bästa
            för ögonen. Det är inte minst stora delar av 90-talet ett bevis
            för. Detta finns också dokumenterat i Rädda Barnens rapport Barnfattigdomen
            i
          </note>
          <note>
            Sverige. Där redovisas att antalet barn som lever i fattigdom
            ökade dramatiskt från början av 90-talet fram till 1998, då trenden
            bröts och blev nedåtgående.
          </note>
          <note>
            Antalet har minskat efter 1998, men ett skrämmande stort antal
            barn lever fortfarande i fattigdom. Enligt rapporten och den definition
            som där ges handlar det om 345 000 barn.
          </note>
          <note>
            I rapporten redovisas också att barn som har utländsk bakgrund
            löper tre gånger så hög risk som barn med svenskt ursprung att
            framleva sin barndom i fattigdom.
          </note>
          <note>
            Varför är det så viktigt att lyfta fram detta? Ja, för mig blir
            rapporten ett facit över att 90-talets ekonomiska åtstramningar
            inte kan sägas ha haft barnets bästa för ögonen. Fattigdomen ökade
            och stora grupper av barn betalade priset. Priset var alltså fattigdom.
          </note>
          <note>
            Detta skedde trots den politiska enigheten kring barnkonventionens
            skrivningar om barnets bästa. Det räcker alltså inte, fru talman,
            med en politisk enighet om de stora orden, utan det handlar också
            om de konkreta åtgärderna.
          </note>
          <note>
            Vi kan också konstatera att när vi diskuterar möjligheten att
            stärka ekonomin för de barn som i dag lever i fattigdom möts vi
            av en debatt om marginaloch inlåsningseffekter. I den debatten
            har det, inte minst från borgerligt håll, lyfts fram en bild av
            bidragsfällan som den faktor som håller nere människors ekonomi
            och handlingsförmåga. Man har påstått att den generella välfärdens
            stödsystem skulle skapa incitament för människor att uppleva det
            som meningslöst att ekonomiskt försöka stå på egna ben.
          </note>
          <note>
            Lösningen från den sidan tycks vara extremt låga bidrag och sänkta
            skatter.
          </note>
          <note>
            Det resonemanget vittnar enligt vår uppfattning om en förlegad
            och konservativ människosyn. En sådan politik innebär att familjer
            med mycket små ekonomiska möjligheter låses in i en fattigdomsfälla,
            och det är för oss mycket allvarligare än allt tal om bidragsfällor.
          </note>
          <note>
            Vi anser att det tveklöst mest träffsäkra sättet att nå de barn
            som lever i fattigdom är att förstärka bostadsbidragen, höja barnbidragen
            och se till att även barn till föräldrar med försörjningsstöd
            får del av de höjningarna, höja underhållsstödet som varit konstant
            lågt alldeles för länge och, inte minst, driva en integrationspolitik
            värd namnet. Det här är frågor som vi avser att återkomma till.
          </note>
          <note>
            Fru talman! Den flyktingpolitik som bedrivs i
          </note>
          <note>
            Sverige kan inte sägas utgå från barnets bästa. I så fall skulle
            vi inte utvisa barn som riskerar att bli blinda om de sänds till
            ursprungslandet, väntetiderna för asylsökande barn skulle inte
            vara så oacceptabelt långa och asylsökande barn skulle inte tas
            i förvar.
          </note>
          <note>
            Vi har i betänkandet reserverat oss på en rad punkter till förmån
            för en kd-motion som lyfter fram just flyktingbarnens situation
            utifrån barnkonventionens perspektiv på ett sätt som vi tidigare
            motionerat om. Vi står i betänkandet inte bakom reservation 23,
            som handlar om ensamkommande flyktingbarn. I
          </note>
          <note>
            stället har vi ett särskilt yttrande.
          </note>
          <note>
            Det uppdrag som utskottet hänvisar till har emellertid nu redovisats,
            och vi menar att redovisningen av vad man tänker göra inte är
            tillfyllest. Vid en eventuell omröstning kommer vi därför att
            stödja
          </note>
          <note>
            Kristdemokraternas reservation 23. Nu är det dock så lyckosamt
            att kammaren i går gav ett tillkännagivande i ärendet så detta
            behövs kanske inte i dag. Jag vill ändå göra en markering.
          </note>
          <note>
            Vi står också bakom reservationen om en barnbilaga till statsbudgeten.
            Vi har försökt få statsbudgetens förslag belysta ur ett barnperspektiv
            men misslyckats - inte alltid för att det har funnits en ovilja
            hos regeringspartiet, det förtjänar att understrykas, utan för
            att det saknats underlag, konsekvensanalyser m.m. som inte kunnat
            presteras under en snabb budgetprocess.
          </note>
          <note>
            Vår slutsats blir att riksdagen bör ge ett tillkännagivande om
            en barnbilaga så att barnperspektivet blir en naturlig del av
            budgetprocessen. Att det behövs visar de förskräckande spåren
            av 90-talets nedskärningspolitik sett ur ett barnperspektiv.
          </note>
          <note>
            Vi har även en reservation om behovet av en utredning om barns
            livssituation, och en reservation om nödvändigheten av att förebygga
            psykisk ohälsa hos barn och ungdomar. Det handlar om en satsning
            på skolhälsovård, barn- och ungdomspsykiatri m.m. Vi menar att
            regeringen bör lägga fram en proposition som bygger på Barnpsykiatriska
            kommitténs slutbetänkande. Frågan är redan utredd, så det är bara
            att skriva förslagen. Vi står också bakom en rad andra reservationer.
          </note>
          <note>
            Slutligen vill jag säga att barn inte är någon homogen grupp.
            Det innebär att även om vi i ett internationellt perspektiv lyckas
            bra när det gäller att förbättra barns situation i stort i Sverige,
            dvs. om vi får fram ett acceptabelt medelvärde, så finns det stora
            grupper av barn som lever under icke acceptabla förhållanden i
            Sverige.
          </note>
          <note>
            Vi anser att det är dags att lyfta fram dessa grupper. Det handlar
            om barn som lever i fattigdom, flyktingbarn, barn som lever i
            miljöer med psykisk ohälsa eller missbruk och barn i miljöer där
            misshandel förekommer. Det är dags att fokusera mera på dessa
            barns livsvillkor.
          </note>
          <note>
            Fru talman! Jag står naturligtvis bakom samtliga våra reservationer,
            men för tids vinnande nöjer jag mig med att yrka bifall till reservation
            5.
          </note>
          <note>
            Fru talman! Det är sommartid och det är uppbrottstid. Visserligen
            är det ont om tid i kammaren men jag vill ändå använda någon minut
            till att tacka mina vänner i socialutskottet för denna mandatperiod.
          </note>
          <note>
            Den har för mig varit intressant, lärorik och givande.
          </note>
          <note>
            Vi är ett arbetstyngt utskott, och min bild är att vi har tagit
            ett stort gemensamt ansvar. Tack för det!
          </note>
          <note>
            Jag vill också tacka socialutskottets kansli. Det är ett kansli
            med hög kompetens. Ni ska ha tack för allt vad ni har bidragit
            med under den här mandatperioden.
          </note>
          <note type="speaker">
            Anf. 148 CRISTINA HUSMARK PEHRSSON (m):
          </note>
          <note>
            Fru talman! Welcome to our tree of life, stod det på ett vackert
            konstgjort träd som jag fick se i eftermiddag. Löven som hängde
            på trädet skickade hälsningar till oss. Det stod: Stop child abuse,
            love children. Jag var och besökte framtidsskeppet. Framtidsskeppet
            speglar unga människors hopp och drömmar inför framtiden. Det
            är en plats där barn och ungdomar från Sverige och hela världen
            möts för att lära av varandra om barnkonventionen och Agenda 21.
            Det är något som pågår nu i Globen.
          </note>
          <note>
            Det var en upplevelse att se dessa barn som skapade framtidsbilder
            och visioner och byggde samman det till en helhet. Det var barn
            från alla världsdelar utom Australien. Det var tusentals barn,
            och barn från
          </note>
          <note>
            40 kommuner i Sverige, som möttes till något som jag tycker är
            ganska fascinerande. Där levde barnkonventionen. Från att ha kommit
            därifrån och vara uppfylld av detta kändes det lite svårt att
            återgå till ett betänkande.
          </note>
          <note>
            Jag har i alla fall en hälsning till er från barnen från Kenya,
            som hade skrivit hälsningar på löven på trädet, och jag har en
            hälsning från de döva barnen från Lund. De hälsade till barnministern
            och sade: Vi behöver fler som kan alfabetet med teckenspråket,
            och vi behöver fler tolkar. Vad de nu hade problem med i Globen
            var att få tolkar, och att få tolkar som kunde engelska. Har ni
            inte varit där beklagar jag det.
          </note>
          <note>
            Det tar slut i kväll. Där möttes astronauter, kosmonauter, indianhövdingar
            och mycket annat. Det var många vackra och intressanta möten.
          </note>
          <note>
            Fru talman! I mitt anförande tänker jag kort hålla mig till de
            reservationer som Moderaterna bifogat detta betänkande. Andra
            reservationer på barnområdet inom andra utskotts område kommer
            några av mina kolleger förhoppningsvis att mycket kort tala om
            här efter mig.
          </note>
          <note>
            Fru talman! Jag yrkar redan här bifall till reservation nr 1,
            men står självklart bakom också våra övriga reservationer.
          </note>
          <note>
            Fru talman! Vi anser att det absolut största samhällsproblemet
            i dag är arbetslivet och den gräns, den klyfta, som går mellan
            dem som har arbete och kan försörja sig och sin familj och dem
            som för en bidragsberoendes tillvaro. I dag finns i Sverige den
            största arbetslösheten i modern tid vid ingången till en ekonomisk
            sämre tid. Det är inte jag som säger det. Det säger AMS-chefen
            Anders L Johansson.
          </note>
          <note>
            Var fjärde vuxen arbetar inte. Var femte skattekrona används
            i statsbudgeten för att betala alla långa sjukskrivningar, förtidspensioneringar
            och arbetsmarknadspolitik. Det motsvarar kostnaden för alla fritidshem,
            grundskolor och gymnasieskolor i Sverige. Det tål att begrundas.
          </note>
          <note>
            Fru talman! I väntan på hjälpmedel till de fysiskt handikappade
            riskerar många att få en försvårad invaliditet och funktionshinder.
            Detta gäller särskilt för barn och ungdomar, som dessutom riskerar
            att försenas i utvecklingen om de inte får de rätta förutsättningarna.
            Vi anser därför i vår reservation att en statlig hjälpmedelsgaranti
            bör införas. En sådan garanti ökar dessutom valfriheten för den
            enskilde.
          </note>
          <note>
            Fru talman! Vi har ganska nyligen i denna kammare diskuterat
            narkotikamissbruket bland barn och ungdomar. Vi anser att det
            behövs snara och effektiva åtgärder. Det behövs lagändringar som
            underlättar att man tidigt upptäcker missbruk. Det kan vara helt
            avgörande för ungas framtid. Vi har tidigare anfört att vi behöver
            få möjlighet till provtagning på barn under tolv år, ökad undervisning
            i skolan om alkohol, narkotika och tobak samt fler enheter av
            typen Maria ungdom m.m. Jag behöver inte upprepa det nu.
          </note>
          <note>
            Dessutom kan jag och Ingrid Burman glädja oss över att det blev
            ett tillkännagivande i kammaren i går vad gäller ensamstående
            barn. Nu finns ett tillkännagivande, och en utredning har inkommit
            till regeringen. Jag hoppas att vi snart får se resultat.
          </note>
          <note>
            Som många andra här i dag kan jag konstatera att det är lite
            kort om tid. Jag använder en mycket liten del av min talartid
            till våra reservationer. De som vill läsa våra reservationer mer
            utförligt kan göra det i betänkandet.
          </note>
          <note>
            Jag vill också säga några ord om mobbning, som är ett av skolans
            största problem. En av orsakerna är att man länge valt att blunda
            för de problem, eller bagatelliserat de problem, som har uppstått
            i skolan.
          </note>
          <note>
            Det måste finnas mer konkreta åtgärder när en ung person gör
            sig skyldig till förseelser eller allvarliga gärningar som skulle
            varit straffbara om personen varit över 15 år.
          </note>
          <note>
            Fru talman! Slutligen till frågan om läs- och skrivsvårigheter
            till följd av dyslexi. Det kan framgångsrikt, eller åtminstone
            delvis, justeras genom habilitering. Det är emellertid viktigt
            att insatser sätts in tidigt i förskolan och helst ännu tidigare.
            Vi vill påpeka att sådana insatser förutsätter att förskole- och
            specialpedagogerna är utbildade för det. Men insatserna måste
            också ske tillsammans med familjen och utifrån ett tvärvetenskapligt
            synsätt där alla kompetenser kring barnet tas till vara. Lägger
            en vetenskap beslag på vetandet kan detta få svåra konsekvenser
            den dagen nya fakta läggs på bordet.
          </note>
          <note>
            Jag vill också tacka kolleger i utskottet och kansliet. Jag tycker
            att det har varit en spännande ny första period, och jag ser fram
            emot nästa.
          </note>
          <note type="speaker">
            Anf. 149 INGRID BURMAN (v) replik:
          </note>
          <note>
            Fru talman! Jag tänker inte använda min replik till att kommentera
            inlägget, utan jag tänker använda den till att korrigera mitt
            yrkande. Jag yrkar bifall till vår reservation nr 15. Jag förstod
            att det uppfattades som nr 5, men det är alltså nr 15.
          </note>
          <note type="speaker">
            Anf. 150 ROSITA RUNEGRUND (kd):
          </note>
          <note>
            Fru talman! Jag vill börja med att yrka bifall till reservation
            nr 40. Vi står naturligtvis också bakom våra övriga reservationer.
          </note>
          <note>
            I förra barnskrivelsen lovade regeringen att tyngdpunkten i regeringens
            barnpolitik de kommande åren skulle ligga i förbättringar för
            barnfamiljerna.
          </note>
          <note>
            Det skulle innebära ökade resurser till skola, vård och omsorg
            och stöd för utsatta barn samt ökade möjligheter för barns och
            ungdomars inflytande. Sedan säger regeringen att det därutöver
            är viktigt att uppmärksamma frågor om barns stress och föräldrars
            tid för barnen.
          </note>
          <note>
            Kristdemokraterna välkomnar ett barnperspektiv i statsbudgeten.
            Men man kan undra vilken barnanalys regeringen egentligen gjorde
            när man beslutade om maxtaxan. Vi får i dag rapporter om 55 timmars
            arbetstid för barn. Det rimmar dåligt med det regeringen säger
            om att man ämnar uppmärksamma föräldrars tid med barnen.
          </note>
          <note>
            Likadant är det med ensamföräldrars ekonomiska situation. Många
            ensamma mammor fick inte ta del av maxtaxan på samma sätt som
            kanske familjer fick som var i samma situation när det gällde
            antalet barn men med två föräldrar. Det kunde skilja flera tusen
            kronor för familjen med en ensamförälder. Var finns barnperspektivet
            i det?
          </note>
          <note>
            Fru talman! Jag vill uppmärksamma stödet för de utsatta barnen.
            Det finns många utredningar men få förslag. Samma artiklar återkommer
            nästan varje år.
          </note>
          <note>
            Det är väl ingen av oss som har undgått de tidningsartiklar som
            en av våra kvällstidningar har publicerat den senaste tiden. Det
            är artiklar som beskriver hur barn till missbrukare och psykiskt
            sjuka har det i dag.
          </note>
          <note>
            Trots problemen uppmärksammas detta gång på gång. Man kan fråga
            sig vad det är som görs. Fortfarande är det över 100 000 barn
            som växer upp i familjer där en eller båda föräldrarna är alkoholist
            eller knarkare. Känns summan igen, jag tror att jag såg samma
            siffror för ett par år sedan. Det är ingenting annat än en skam
            för oss politiker. Rubrikerna lyder:
          </note>
          <note>
            Bara ett av hundra barn får hjälp, Utred mindre och gör mer,
            Vi vuxna måste se de glömda barnen.
          </note>
          <note>
            Kristdemokraterna presenterade en rapport för några år sedan,
            Se till mig som liten är. I de offentliga utredningar som finns,
            och även i tidningsartiklar, pratas det om osedda barn eller de
            glömda barnen.
          </note>
          <note>
            Men vi måste komma ihåg att det inte finns några osedda eller
            glömda barn. Barn föds in i ett socialt nätverk med föräldrar,
            släktingar, grannar och vänner till familjen. Dessutom kantas
            barnets liv av en lång rad privat- och offentliganställd personal.
            I spädbarnsåldern möter det sjuksköterskan och läkaren på barnavårdscentralen.
            De flesta barn går sedan på förskola eller hos en dagmamma flera
            timmar varje dag. Alla går de så småningom i skolan och en del
            också till fritidshem.
          </note>
          <note>
            Problemet, mina kära vänner, är inte att vissa barn försvinner
            ur sikte utan snarare att vi ibland blundar för barnens svårigheter.
            Var finns vår syn på barnen?
          </note>
          <note>
            Vi måste våga fråga när vi ser att något är på tok. Det är för
            att visa solidaritet och för att ord som omtanke och social välfärd
            inte ska klinga falskt som vi, för barnens skull och för deras
            föräldrars och anhörigas skull, radikalt måste börja uppmärksamma
            alkoholens och drogernas roll som orsak till fattigdom, misär
            och utanförskap.
          </note>
          <note>
            De artiklar som säger att bara ett av hundra barn får hjälp är
            alarmerande. Men allt är inte nattsvart.
          </note>
          <note>
            Från Västra Götaland har det kommit ett pressmeddelande om att
            27 miljoner kronor hade getts dit. Nu såg man hur mycket som kunde
            hända för 27 miljoner! Intresset från kommunerna var jättestort
            och ansökningarna har vida överstigit den summa pengar som länsstyrelsen
            disponerar. Här kommer alltså storebror och fördelar pengar som
            kommunerna så väldigt gärna vill ha. Detta ledde till att 30 samordnare
            anställdes i 29 av länets kommuner. Det ledde till start av grupper
            för barn till missbrukare eller barn som möter våld i hemmiljön
            i 19 kommuner i länet och start av fyra öppna mottagningar för
            rådgivningsverksamhet för ungdomar och deras föräldrar. Det ledde
            också till elva pågående och åtta nya öppenvårdsprojekt för ungdomar
            och missbrukare i länet.
          </note>
          <note>
            Det finns ljus. Det gäller att vi är beredda att ge mer pengar
            så att kommunerna kan klara av detta.
          </note>
          <note>
            Detta är nämligen ett underbetyg till kommunerna; de ser inte
            de här barnen.
          </note>
          <note>
            I vår reservation lyfter vi fram frågan om de barn som har psykiskt
            sjuka föräldrar och föräldrar med missbruk. Att ständigt leva
            med en förälder som är psykiskt sjuk kan leda till att man inte
            vågar säga emot eller tänja på gränsen med risk för att det ska
            förvärra situationen. Vi tycker att vården ska ta ansvar för att
            föräldrarna uppmärksammas på barnet eller ungdomens behov vid
            allvarliga tillstånd hos föräldrarna. Många barn säger i dag:
            Varför var det ingen som såg mig eller förklarade mammas eller
            pappas sjukdom? Jag trodde att det var mitt fel att mamma eller
            pappa var sjuk.
          </note>
          <note>
            Vi tycker att det måste finnas en samordning mellan socialtjänst
            och sjukvård för att se till barnens bästa.
          </note>
          <note>
            I skrivelsen tar man upp familjerådslag, och det finns ett tillkännagivande.
            Vi tycker att man har missat lite grann när det gäller familjerådslagen.
            Det har visat sig att de barn som placerades i samband med familjerådslag
            i större utsträckning blev placerade hos släktingar än barn som
            placerades efter traditionella utredningar.
          </note>
          <note>
            Slutligen vill jag också nämna lite om de ensamkommande barnen.
            Vi tycker att det är bra att det blev ett tillkännagivande. Men
            vi saknar förslag på insatser för att skydda barnen från att hämtas
            från förläggningar av obehöriga personer. ECPAT har tydliggjort
            detta.
          </note>
          <note>
            I vår motion tar vi upp att personal som arbetar på förläggningar
            snarast bör få direktiv och befogenheter i sitt arbete. Här kanske
            statsrådet Ingela Thalén kan ge mig ett svar på vad hon ämnar
            göra i frågan, för det måste ske någonting snabbt.
          </note>
          <note>
            ECPAT:s upprop om de försvunna flyktingbarnen är också en angelägen
            fråga. Hur kan det vara möjligt att Migrationsverket tappar bort
            48 barn? Var finns förslagen om hur man ska lokalisera dessa barn?
          </note>
          <note type="speaker">
            Anf. 151 KENNETH JOHANSSON (c):
          </note>
          <note>
            Fru talman! Centerpartiet vill skapa ett barnvänligt samhälle
            - ett samhälle som ser och tar barnen på allvar. Barns och ungdomars
            tillvaro måste präglas av trygghet. De måste mötas med respekt
            och få känna gemenskap, delaktighet och tillit. Alla barn och
            ungdomar behöver vuxna som har tid och ork att möta deras behov.
            Vi har alla ett ansvar för att ge barn och ungdomar goda levnads-
            och uppväxtmiljöer. Vi måste tillägna oss barnperspektiv såväl
            i vardagslivet som i politiska församlingar och andra beslutande
            organ. FN:s konvention om barns rättigheter ska vara den självklara
            utgångspunkten för en gemensam grundsyn i allt arbete med barn
            och ungdomar.
          </note>
          <note>
            Familjepolitikens främsta syfte är att ge alla barn goda uppväxtmiljöer
            och ge familjerna stor frihet att utforma sin egen vardag. För
            Centerpartiet är det viktigt att stödet omfattar alla barn och
            underlättar för föräldrar att förkorta sin arbetstid och få mer
            tid med barnen. Både män och kvinnor ska ha möjlighet att förena
            yrkesliv med familj. En ny familjepolitik ska garantera en barnomsorg
            av god kvalitet till låga avgifter och med en bättre fördelningspolitisk
            profil än vad vi har i dag. En mångfald av omsorgsformer och utförare
            ska garanteras. Det är Centerpartiets utgångspunkter. Dessutom
            måste barnfamiljernas ekonomiska situation generellt förbättras.
          </note>
          <note>
            Ett stort antal av barnen i Sverige lever i dag i fattigdom.
            Precis som kära fru utskottsordförande nämnde är det enligt Rädda
            Barnen-studien en situation som är helt oacceptabel. Vart femte
            barn lever i en familj som antingen har låg inkomststandard eller
            är beroende av socialbidrag. Det handlar om hundratusentals barn
            som lever under socialstress och i utanförskap. Enligt Rädda Barnen
            lever 40 % av alla barn med utländsk bakgrund i fattiga familjer.
            En annan grupp som har det ekonomiskt kärvt är ensamstående föräldrar.
            Så här kan vi inte ha det!
          </note>
          <note>
            Centerpartiet har föreslagit skattesänkningar för låg- och medelinkomsttagare,
            dit många barnfamiljer hör. Vi har föreslagit en höjning av garantinivån
            i föräldrapenningen till 200 kr, en skattereduktion för hushållstjänster
            och att avdragsrätten för arbetsresor även ska omfatta resor till
            och från barnomsorg.
          </note>
          <note>
            Dessutom vill vi höja barnbidraget rejält - med minst
          </note>
          <note>
            500 kr per barn och månad för de allra yngsta barnen.
          </note>
          <note>
            Rädda Barnen har så riktigt påtalat att ingen ska behöva bli
            diskriminerad till följd av det utanförskap som familjens bristande
            ekonomiska resurser kan skapa. Centerpartiet anser att regeringen
            bör analysera siffrorna om barnfattigdom och vidta åtgärder för
            att förhindra att barn diskrimineras på grund av föräldrarnas
            ekonomiska situation. Detta framgår av reservation nr 3, som jag
            yrkar bifall till.
          </note>
          <note>
            Under flera år har jag och Centerpartiet, och även några andra
            partier, förordat att statsbudgeten bör kompletteras med en barnbilaga,
            där samtliga departement tydligt markerar vilka utgifter som är
            riktade till barn och unga och där det framgår vilka barnpolitiska
            ambitioner som regeringen har och hur man lyckas. Vi fortsätter
            med kravet på en barnbilaga och ämnar inte ge oss förrän det är
            tillgodosett.
          </note>
          <note>
            Den psykiska ohälsan bland barn och ungdomar oroar verkligen.
            Förebyggande insatser är nödvändigt. Barn- och ungdomspsykiatrin,
            ätstörningsvård och andra vårdinsatser för barn måste prioriteras.
            Det gör vi också i det förslag till nationell vårdgaranti som
            Centerpartiet tillsammans med övriga borgerliga partier har utarbetat.
            Centerpartiet har även i motioner tagit upp hur viktigt det är
            att ytterligare åtgärder vidtas för att ge stöd till barn till
            psykiskt sjuka, missbrukare och intagna inom kriminalvården.
          </note>
          <note>
            Vi återkommer även med förslaget om en second opinion vid vårdnadsutredningar,
            dvs. möjlighet till ytterligare en social prövning om endera part
            anser sig missbedömd.
          </note>
          <note>
            I ett särskilt yttrande har jag markerat Centerpartiets synpunkter
            när det gäller barn i asylprocesser.
          </note>
          <note>
            Anledningen till att jag nöjt mig med ett särskilt yttrande är
            att förslag är på gång. I går presenterades t.ex. en del konkreta
            förslag av Socialstyrelsen och
          </note>
          <note>
            Migrationsverket, som avser just de ensamkommande barnen. Jag
            hade tänkt kommentera de förslagen, men för att dra ned på talartiden
            avstår jag från det.
          </note>
          <note>
            Fru talman! Det återstår mycket att göra för att alla barn ska
            få en trygg och god uppväxt. Det arbetet måste oförtrutet gå vidare.
            Våra barn och ungdomar är ju det viktigaste och finaste vi har
            - de är vår framtid.
          </note>
          <note>
            Allra sist vill även jag tacka utskottsordförande, utskottsledamöter
            och utskottskansli för ett mycket gott kamratskap och ett gott
            samarbete under dessa fyra år.
          </note>
          <note type="speaker">
            Anf. 152 KERSTIN HEINEMANN (fp):
          </note>
          <note>
            Fru talman! Detta betänkande innehåller dels regeringens skrivelse
            kring barnpolitiken, dels motioner från allmänna motionstiden.
          </note>
          <note>
            Barnpolitiken berör i stort sett alla politikområden, och därför
            behandlas de motioner om barn som inlämnats av olika utskott.
            Det är bara delar av Folkpartiets syn på barnpolitiken som återspeglas
            i detta betänkande. Jag kommer i huvudsak att ta upp de frågor
            som behandlas i detta betänkande.
          </note>
          <note>
            Internationellt sett har barn i Sverige det väldigt bra, men
            det finns tydliga djupa revor i välfärden inte minst när det gäller
            många barnfamiljers ekonomiska situation. Det finns också folkhälsoproblem
            som drabbar barn under uppväxtåren, t.ex. fysisk ohälsa, psykisk
            ohälsa och utveckling av beteenden som utgör hälsorisker i vuxen
            ålder. Folkpartiet har lagt fram en rad förslag för att förbättra
            barnens villkor.
          </note>
          <note>
            FN:s konvention om barnets rättigheter måste genomsyra allt arbete
            som direkt eller indirekt rör barn på såväl det nationella som
            det internationella planet.
          </note>
          <note>
            Av det följer att alla barn ska ha rätt till en god tillsyn och
            omsorg samt utbildning anpassad till det enskilda barnets behov,
            förmåga och förutsättningar.
          </note>
          <note>
            Barnens situation påverkas av flera sinsemellan olika och av
            varandra oberoende beslut i riksdag, kommuner och landsting. Folkpartiet
            tycker därför att det vore önskvärt med en översyn av hur barnen
            sammantaget påverkas av alla transaktioner, parallella system
            m.m. som berör barnfamiljerna. Syftet med översynen bör vara att
            finna en helhetssyn, minska marginaleffekterna och eliminera underliga
            kilar i systemet.
          </note>
          <note>
            Fru talman! Jag vill i anslutning till detta yrka bifall till
            reservation nr 6.
          </note>
          <note>
            I dag finns en jättestor brist inom barn- och ungdomspsykiatrin.
            Väntetiderna är orimligt långa, vilket leder till att barnets
            psykiska hälsa försämras ännu mer. Skolhälsovården, som skulle
            kunna ta tag i tidiga problem, har skurits ned, vilket också gör
            att det förebyggande arbetet får stå tillbaka. Det förebyggande
            arbetet måste för barnens skull förstärkas.
          </note>
          <note>
            Invandrarbarnens situation är också allvarlig, eftersom den gruppen
            av lättförståeliga orsaker har en någon högre förekomst av psykiska
            och sociala problem. De har ofta utsatts för sådant som barn över
            huvud taget inte skulle behöva uppleva. Krafttag måste alltså
            till för att förebygga problemen och för att förbättra för de
            barn som redan har psykiska problem.
          </note>
          <note>
            Folkpartiet anser att regeringen snarast bör förelägga riksdagen
            en samlad proposition kring barns psykiska problem. Underlag finns
            ju i Barnpsykiatriska kommitténs betänkande Det gäller livet.
            Jag är tacksam för att Vänsterpartiet har stött vårt yrkande när
            det gäller detta.
          </note>
          <note>
            Fru talman! Läs- och skrivsvårigheter är i dag ett stort problem
            som många människor lider av. Det finns mellan 300 000 och 500
            000 människor i vårt land som har svårigheter. Många barn med
            läs- och skrivsvårigheter har andra psykiska eller emotionella
            störningar, som grundläggs i frustrationen över att inte kunna
            läsa och skriva. Insikten om att läs- och skrivsvårigheter i en
            del fall beror på språkfunktionella svagheter, som t.ex. dyslexi,
            får inte tas som intäkt för att ifrågasätta möjligheterna till
            framgångsrik rehabilitering. Tvärtom finns det en mycket god teoretisk
            och klinisk grund för påståendet att habilitering fungerar.
          </note>
          <note>
            Det är viktigt att hjälpen sätts in tidigt, så att det går snabbare
            och lättare att justera svagheterna. Helst skulle hjälpen sättas
            in redan på förskolenivå. Sådana tidiga insatser förutsätter att
            förskole- och specialpedagoger har fått en gedigen utbildning
            om dyslexi, om habiliteringsmetoder och om åtgärdsprogram.
          </note>
          <note>
            I Sverige finns flera dyslexicentra. Dessa centra ska ge specialhjälp
            åt personer med dyslexi, men deras resurser är otillräckliga för
            alla dem som behöver hjälp. Det behövs flera centra, så att alla
            barn med läs- och skrivsvårigheter kan få hjälp med sina problem.
          </note>
          <note>
            Fru talman! Stamning är ett långt vanligare problem än många
            tror. Det finns i dag ingen säker hypotes eller teori om vad som
            orsakar stamning. Det finns inte heller någon medicinsk eller
            annan behandling som botar stamning. Det finns dock en stor samlad
            kunskap hos logopederna om hur stamning kan förebyggas och om
            miljöns påverkan på barnets inre och yttre utveckling. Att förbättra
            barnets kommunikativa miljö är en viktig del av målsättningen
            i den logopediska behandlingen.
          </note>
          <note>
            Det är viktigt att diagnosen ställs och att behandlingen sätts
            in tidigt. Personal på barnavårdscentraler, skolhälsovårdspersonal
            och lärare måste därför medvetandegöras om detta och få utbildning
            om stamning och om hur man kan hjälpa barn med detta problem.
          </note>
          <note>
            Resurserna för behandling av stamning måste fördelas jämnare
            över landet. Det är också brist på logopeder vid barnavårdscentralerna.
          </note>
          <note>
            I dag har vi en organiserad hörselvård, men vi har ingen organiserad
            talvård. Barn får vänta i flera år på att komma till en specialist.
          </note>
          <note>
            Vi tycker från Folkpartiet att Socialstyrelsen och
          </note>
          <note>
            Skolverket bör få i uppdrag att utarbeta ett rikstäckande program
            för hur barn och ungdomar och naturligtvis även vuxna som stammar
            ska kunna få hjälp med sina problem.
          </note>
          <note>
            På många håll i landet finns fortfarande ingenting att erbjuda
            barn till missbrukare. Inom de flesta verksamheter intar barn
            till missbrukare en undanskymd plats. Verksamheten bedrivs ofta
            i projektform med osäkerhet om finansieringen. Området bollas
            mellan olika tjänstemän.
          </note>
          <note>
            Det här är totalt otillfredsställande och inte i linje med FN:s
            barnkonventions intentioner. Vi anser att
          </note>
          <note>
            Socialstyrelsen bör få i uppdrag att tillsammans med
          </note>
          <note>
            Folkhälsoinstitutet utveckla metoder för hur arbetet med barn
            till missbrukare kan implementeras i olika ordinarie verksamheter
            inom socialtjänsten, skolan och hälso- och sjukvården. Även utbildning
            av olika personalgrupper om dessa barns behov måste komma till
            stånd.
          </note>
          <note>
            Fru talman! Vi stöder också Moderaternas reservation när det
            gäller mobbning. Våra förslag när det gäller mobbning har behandlats
            i ett annat betänkande, men vi står alltså bakom den här. Jag
            står bakom samtliga mina reservationer men yrkar, som jag tidigare
            har sagt, bifall endast till reservation nr 6.
          </note>
          <note>
            Anf. 153 KERSTIN-MARIA STALIN
          </note>
          <note>
            (mp):
          </note>
          <note>
            Fru talman! Ledamöter i socialutskottet, där jag har fått äran
            att hoppa in, och åhörare!
          </note>
          <note>
            Det har i dag varit en mycket märklig "barnens dag". Det har
            sedan i morse varit kanske inte tidernas längsta men en av de
            längsta debatterna här i kammaren, och debatten handlade om huruvida
            homosexuella par ska få adoptera barn eller inte. Från alla partier
            och från båda lägren uttalades gång på gång: Vi brinner för barn,
            och vi har alla barnens bästa för ögonen.
          </note>
          <note>
            Glöm inte det, alla barn, vill jag nu hälsa, för nu är vi uppe
            i en debatt som handlar om barnpolitiken -
          </note>
          <note>
            arbetet med strategin för att förverkliga FN:s konvention om
            barnets rättigheter. Nu är det inte en så lång talarlista. Jag
            vet dessutom att alla vill att vi ska fatta oss kort, så att flertalet
            får åka hem.
          </note>
          <note>
            Vad beror den här skillnaden på? Jo, i den förra debatten handlade
            det egentligen om vuxna och inte om vilka vuxna som helst. Då
            blev det intressant. Det blev hetsiga känslor, och det var då
            lämpligt att svämma över med uttryck om hänsyn till barn. Jag
            tycker att det borde ha handlat mest om vuxna människors skyldighet
            och förmåga att ta hand om, skydda och handleda barn och ge dem
            ett bra liv. Jag tycker att det borde ha handlat om vuxenhet,
            om mogenhet hos vuxna människor. Om man behöver hjälp i den rollen
            ska det finnas sådan. För att ingen ska missförstå mig vill jag
            säga att jag kommer att rösta ja till utskottets förslag i LU27.
          </note>
          <note>
            Nu handlar det om barnets bästa på riktigt i FN:s barnkonvention.
            Om jag hade tyckt att den skrivelse som vi behandlade hade visat
            tecken på att man arbetar för barnets bästa hade jag inte behövt
            skriva någon motion, men det gör den inte, så jag har skrivit
            en motion.
          </note>
          <note>
            Nu är det här endast en skrivelse, och i skrivelser redogörs
            det ju för vad som har gjorts och för vad som görs, men inte heller
            det känns särskilt tillfredsställande. I stort sett får vi veta
            att det pågår ett arbete för att förverkliga barnkonventionen,
            men vi får inte veta hur man gör konkret. Samtidigt står det:
            I den ekonomiska obalans som rådde under 1990-talet var det nödvändigt
            att begränsa de offentliga utgifterna.
          </note>
          <note>
            Detta drabbade bl.a. ett antal verksamheter helt eller delvis
            riktade till barn.
          </note>
          <note>
            Det var ärligt skrivet, tycker jag. Men hade man haft en barnbilaga
            till budgeten, som Ingrid pratade om förut, hade man antagligen
            inte skurit ned så mycket.
          </note>
          <note>
            Det finns mycket kvar att göra. Hur kommer det sig t.ex. att
            det bildas nätverk av föräldrar och förskollärare över hela Sverige
            som är förtvivlade över barnens situation på dagis? Jag var inbjuden
            till en manifestation som förskollärare hade ordnat med
          </note>
          <note>
            Barnverket. Regeringen var också inbjuden men kom tyvärr inte.
          </note>
          <note>
            Här är ett litet axplock från en alldeles fantastisk bra panel
            med många barnexperter, inklusive Stefan de Vylder som har skrivit
            en bok om barn och ekonomi:
          </note>
          <note>
            Besparingar i förskola och skola har varit hutlösa.
          </note>
          <note>
            Barnen saknar skyddsombud. 1-2-åringar är oftast en eftersatt
            grupp som behandlas alldeles för generellt.
          </note>
          <note>
            Knappt några barn får möjligheter att bearbeta negativa upplevelser
            under förskoletid och skoltid, upplevelser som också är orsakade
            av förhållanden i skola och förskola. Barn är en investering,
            inte en kostnad.
          </note>
          <note>
            Det är absurt att nya maskiner i en fabrik är en solklar investering
            medan satsning på barn är en kostnad.
          </note>
          <note>
            Staten har abdikerat från sitt ansvar för barn. Det behövs en
            barnrörelse.
          </note>
          <note>
            Enligt en norsk filosof är människan det enda djur som kan prioritera
            svaghet. Var tionde flicka i Stockholm har försökt begå självmord.
            I en undersökning i
          </note>
          <note>
            Bohuslän svarar 27 % av flickorna i nian att det skulle vara
            bättre i världen om de inte fanns. Kunskaper om barn och barns
            behov har minskat under 90-
          </note>
          <note>
            talet. Kurser har t.ex. dragits in för personal på BVC, och barnläkare,
            barnpsykologer m.fl. har plockats bort.
          </note>
          <note>
            Medicinska rön brukar väcka lite intresse. Stress hos barn kan,
            precis som hos vuxna, utvecklas både till fysiska sjukdomar och
            till psykiska besvär. 50 %
          </note>
          <note>
            av flickorna har regelbundna psykosomatiska besvär.
          </note>
          <note>
            Stressymtom, magont, huvudvärk och depressionsbesvär är ungefär
            dubbelt så vanligt hos flickor som hos pojkar. Barn som tidigt
            utsätts för kraftig stress riskerar också att utveckla tidig åderförkalkning
            redan under tonåren. Dessutom riskerar de att drabbas av en sorts
            åldersdiabetes, typ 2-diabetes, samt bukfetma.
          </note>
          <note>
            Det här är inga roliga saker att läsa.
          </note>
          <note>
            Kommer någon ihåg Carlslund och hur det var ställt med barnen
            på flyktingmottagningen för ensamkommande barn? Då går det väl
            inte att säga att man håller på att jobba så där värst mycket
            med att förverkliga barnkonventionen.
          </note>
          <note>
            Förra fredagen hade Rädda Barnen en debatt i folkets hus i Borlänge
            om barnfattigdom. Rubrikerna i tidningarna var inte så där väldigt
            översvallande dagen därpå, och det stod ingenting om alla förslag
            till kommuner om att de inte skulle dra in på musikskolor, bibliotek,
            simhallar osv. Just när det handlar om barnfattigdom är ju sådant
            så viktigt. Här fick barnen återigen stryka på foten för andra
            mediala händelser.
          </note>
          <note>
            Av Rädda Barnen fick jag en tröja. Jag har den inte på mig, för
            då skulle jag inte kunna läsa vad som står på baksidan. Räkna
            med mig, står det på framsidan, och på baksidan är det 21 punkter.
            Rädda Barnen är det bästa parti för barnen som jag vet, och jag
            yrkar bifall till alla de här 21 punkterna, men för tids vinnande
            läser jag bara upp tre: Stärk barns och ungdomars skydd mot diskriminering!
            Stoppa mobbning och annan kränkande behandling i skolan! Ta bort
            köerna till barn- och ungdomspsykiatrin! Och i betänkande SoU23
            yrkar jag bifall till reservationerna 7
          </note>
          <note>
            och 28.
          </note>
          <note>
            Anf. 154 MARGARETA ISRAELSSON
          </note>
          <note>
            (s):
          </note>
          <note>
            Fru talman! I dag är det inte fotbolls-VM som så där direkt tränger
            sig på, men jag hittade en historia om Kalle som kom hem från
            skolan och sade till pappa något som jag tyckte passade så här
            i fotbolls-
          </note>
          <note>
            VM-tider: Pappa! I dag har jag fått så mycket läxor, så det blir
            nog ingen TV för dig i kväll.
          </note>
          <note>
            Det var någon som pratade om pappas betydelse, och då tänkte
            jag att jag skulle ta med den där lilla historien.
          </note>
          <note>
            Jag kan säga precis som Kerstin-Maria Stalin, att i dag har barnen
            på ett sätt stått på agendan. I och med den här debatten kan man
            väl säga att det i slutet av en valperiod är bra att både summera
            barnfrågorna och blicka framåt. Jag kan inte heller låta bli att
            anta att ett av skälen till att vi har så många reservationer
            i det här betänkandet är att vi just är i slutet av en valperiod.
          </note>
          <note>
            Det är ju inte riktigt så att vi egentligen är alldeles oense.
            Men det är nog ganska naturligt att vi vill visa våra skillnader
            i synen på barnpolitiken.
          </note>
          <note>
            Låt mig börja med barnfamiljerna och deras ekonomi. Utgångspunkten
            för den socialdemokratiska familjepolitiken är barnets bästa och
            jämställdheten mellan kvinnor och män. Men det är också att utjämna
            ekonomiska villkor mellan dem som har och dem som inte har barn.
          </note>
          <note>
            Det krävs många samverkande åtgärder för att minska pressen på
            landets barnfamiljer. Den ekonomiska tryggheten måste vara god.
            Men det måste framför allt finnas utrymme för både mammor och
            pappor att variera sin arbetstid så att barnen kan få komma i
            första hand. Vi vill att familjepolitiken ska stödja föräldrarnas
            möjligheter att kombinera arbete med föräldraskap.
          </note>
          <note>
            Välfärdssystemet bygger på att de flesta arbetar.
          </note>
          <note>
            På så sätt betalar vi för välfärden tillsammans, vilket gör föräldraledighet,
            barnbidrag, fri mödra- och barnhälsovård möjlig. Alla är med och
            bidrar med arbete, skatter och avgifter och alla får del av välfärden
            efter behov oavsett ekonomiska möjligheter.
          </note>
          <note>
            Barnen och deras familjer måste stå främst när vi formar politiken.
            Vi vill att arbetstidsförkortningen ska fortsätta. Föräldraförsäkringen
            har gjorts mer flexibel och förlängts till 480 dagar. Taket i
            föräldraförsäkringen ska höjas så att fler får ut 80 % av inkomsten
            vid föräldraledighet. Dessutom höjs garantinivån från 120 kr till
            150 kr år 2003. År 2004 höjs den till 180 kr. Barnbidraget har
            höjts till den högsta nivån någonsin. Det finns möjlighet till
            deltid och tjänstledighet. Bostadsbidraget bidrar då till möjligheten
            att vara hemma längre.
          </note>
          <note>
            Vänsterpartiet efterfrågar en utredning av barns livssituation
            i enlighet med en socialdemokratisk motion. Jag har stor sympati
            för det förslaget. Samtidigt är ju det här ett arbete som pågår
            fortlöpande.
          </note>
          <note>
            Det centrala i sammanhanget, tror jag, är att hitta lämpliga
            former för samordningen av detta.
          </note>
          <note>
            Vi har tidigare beslutat här i kammaren om resurser för Barnombudsmannen
            för framtagande av statistiska uppgifter om barn. Men regeringen
            understryker också i den skrivelse vi nu diskuterar att barnen
            själva bör finnas med som viktiga informatörer och kunskapsgivare
            om barns och ungas situation.
          </note>
          <note>
            Kanske är det detta, eller rättare sagt dem som vi behöver prioritera
            just nu framför ytterligare vuxna runt ett sammanträdesbord. För
            flera av oss i kammaren står det säkert klart efter barntoppmötet
            i New
          </note>
          <note>
            York i början av juni, då vi klart och tydligt av världens barn
            och ungdomar fick veta att de inte längre nöjer sig med att stå
            vid sidan om. De vill vara med i diskussionerna på samma villkor.
          </note>
          <note>
            Fru talman! "Förverkligandet av barnkonventionen i Sverige är
            en ständigt pågående process som måste hållas levande. Arbetet
            med att förankra det synsätt som genomsyrar konventionen är långsiktigt."
          </note>
          <note>
            Så står det i regeringens skrivelse.
          </note>
          <note>
            Så måste det vara tycker jag, nästan som ett självändamål. Efter
            hand som världen och vårt samhälle utvecklas, efter hand som vi
            höjer ribban för barnets rätt och vad som egentligen är bäst för
            barnen bör vi arbeta med att utveckla de lagstiftningar som har
            beröring med barnfrågorna.
          </note>
          <note>
            Jag tycker ändå det finns skäl att notera den mängd frågor på
            området som varit föremål för utredning eller lett till förändring
            eller är på förslag att ses över. Sticker man ned handen i burken
            och bara plockar upp några finner man där vårdnadsreformen, förmyndarskapet,
            den allmänna förskolan, familjeutredning, underhållsstöd, adoption,
            olovligt bortförda barn m.m. Allt finns att läsa i den faktaspäckade
            skrift som regeringens skrivelse utgör. Vi ser med spänning fram
            emot den uppdatering av strategin som med femårig regelbundenhet
            läggs på riksdagens bord under våren.
          </note>
          <note>
            Kristdemokraterna har i två reservationer lyft fram behovet av
            stöd till föräldrar och familjer. I det förstnämnda fallet har
            regeringen gett Folkhälsoinstitutet i uppdrag att samla fakta,
            beskriva och analysera vad som sker i dag. Jag tror inte att det
            finns anledning att slå in öppna dörrar i denna fråga. I stället
            skulle vi kunna ta ett gemensamt initiativ och bjuda in Folkhälsoinstitutet
            att inför utskottet, när vi träffas igen i höst, berätta om arbetet
            och hur det fortskrider. Det bör ligga bra till då. Då kan vi
            också förvänta oss en proposition på förslagen från bl.a.
          </note>
          <note>
            Kommittén mot barnmisshandel. Vi föreslog ju att man skulle utreda
            möjligheten att öppna s.k. föräldrastödsmottagningar.
          </note>
          <note>
            Fru talman! Så här i periodens sista barndebatt, som jag inte
            tänkte säga något ytterligare i, vill jag också rikta ett tack
            till utskottets engagerade ledamöter och kansli för ett gott samarbete.
          </note>
          <note>
            Jag tycker också att det är på sin plats att en dag som denna
            med en barndebatt också rikta ett tack till riksdagens talman.
            Jag vet nämligen av egen erfarenhet att om det inte hade varit
            för Birgitta Dahl så hade inte riksdagen varit en barnvänlig arbetsplats.
            Här hade då sannerligen inte funnits någon barnverksamhet. Jag
            tycker att det finns skäl för oss som försöker förena yrkesliv
            med föräldraliv att rikta ett alldeles speciellt tack till Birgitta
            Dahl en kväll som denna.
          </note>
          <note>
            Jag tror att jag frångår ordningen och också hälsar från dottern
            i denna fråga.
          </note>
          <note type="speaker">
            Anf. 155 Statsrådet INGELA THALÉN (s):
          </note>
          <note>
            Fru talman! Jag som inte har suttit i kammaren hela dagen men
            ändå har lyssnat på debatten via etermedia kan instämma i de synpunkter
            som har förts fram om att det under alla omständigheter har varit
            en stor koncentration på barnen även om ingångarna i debatten
            har varit lite olika.
          </note>
          <note>
            När vi frågar barn och unga i Sverige om hur de har det blir
            faktiskt svaret väldigt ofta att de har det ganska bra. Svenska
            barn och ungdomar är också kompetenta och kunniga. Om jag jämför
            min egen generations barndom med dagens barn och unga är det nog
            ingen tvekan om att deras kunskaper och insikter om vad som händer
            och sker, både här hemma och ute i världen, är väldigt goda och
            väldigt stora.
          </note>
          <note>
            Genom att de är unga nu är de en alldeles särskilt viktig resurs
            som vi vill ta vara på så bra som möjligt, inte minst när vi ska
            forma deras miljö, tillvaro och vardag. Jag blir ofta påmind om
            unga människors klokskap, även om jag inte alltid delar deras
            åsikter.
          </note>
          <note>
            Jag tror att det vore bra om vi vore lite fler vuxna som systematiskt
            lyssnade på vad barn och ungdomar har att säga. Det vore också
            bra om vi inte bara hör dem utan också lyssnar på dem och tar
            till oss deras synpunkter. Jag tackar Cristina Husmark Pehrsson
            för det överlämnande ifrån de döva barnen som jag fick alldeles
            nyss.
          </note>
          <note>
            Den materiella standarden för våra unga är i regel sådan att
            de grundläggande behoven tillgodoses om man ser det ur ett svenskt
            perspektiv och framför allt om man ser det i ett vidare perspektiv.
            Föräldrar är också väldigt intresserade av sina barn. Förskola,
            skola, hälso- och sjukvård och barnsjukvård fungerar normalt tillfredsställande.
            Det är en väldigt bra grund.
          </note>
          <note>
            Vi ska inte glömma bort att vi har ett bra utgångsläge.
          </note>
          <note>
            Men det finns varningssignaler. Ni som har varit inne i debatten
            före mig har lyft fram dem. Vi ska vara vaksamma inför dessa varningssignaler.
            Vi ska lyssna på de varningssignaler som kommer från barnen själva
            i olika former, i Barnombudsmannens årliga rapporter och i andra
            rapporter.
          </note>
          <note>
            Vi har nyligen fått en del rapporter som också har varit föremål
            för debatt i kammaren. Jag tänker närmast på det välfärdsbokslut
            som regeringen beställde för att svart på vitt få veta hur de
            påfrestningar vi gick igenom under 90-talet har påverkat alla
            grupper i samhället och framför allt barn och gamla. Av detta
            ska vi dra lärdom. Vi ska utnyttja den kunskap som de här rapporterna
            och slutsatserna ger oss. Det kom också alldeles nyligen en rapport
            från Rädda Barnen,
          </note>
          <note>
            Barnfattigdom i Sverige.
          </note>
          <note>
            Om vi använder de här varningssignalerna och rapporterna på ett
            bra sätt har vi också en god utgångspunkt för att forma det samhälle
            som vi vill ha och som gör det möjligt för alla barn att växa
            upp under goda förhållanden. Och när jag säger alla barn menar
            jag naturligtvis alla barn.
          </note>
          <note>
            Cristina Husmark, Rosita Runegrund och Kerstin
          </note>
          <note>
            Heinemann tog upp frågan om barn till missbrukande föräldrar
            och barn som lever i en riskzon. Jag vill peka på det som står
            under punkt 4.2.3 i regeringens skrivelse, där vi lyfter fram
            de 75 miljoner kronor i handlingsplanen som är avsedda att fördelas
            via kommunerna till förebyggande arbete och till stöd för barn
            i dessa familjer. Att detta arbete kommer att följas upp på ett
            systematiskt sätt vet jag. På nationell nivå ska det följas upp
            av Socialstyrelsen och Folkhälsoinstitutet. Man ska också utvärdera
            hur de här pengarna har använts. Syftet är naturligtvis att stötta
            just de barn som lever i en speciell riskzon.
          </note>
          <note>
            Frågan om ensamkommande barn var också uppe i de tidigare inläggen.
            Jag vill peka på den rapport som har kommit - några av er har
            nämnt den - från
          </note>
          <note>
            Socialstyrelsen och Migrationsverket. De förslag som finns där
            har lite olika sikte. Några kan man genomföra med mycket kort
            varsel, andra kanske kräver lite mer förarbete. Det som definitivt
            kan påbörjas snabbt är det som det också kom synpunkter på i inläggen
            nu, nämligen att barn ska kunna bo i mindre gruppboenden och i
            sådana boendeformer som gör att de kan få ett tryggt boende och
            en trygg omvårdnad, att man bygger upp specialkompetens kring
            detta boende och tecknar särskilda avtal med särskilda resurser
            till de kommuner som är beredda att ta på sig en sådan uppgift.
            Jag tror att det är en av de centrala frågorna just nu.
          </note>
          <note>
            Sedan handlar det naturligtvis också om att ge de här barnen
            en bra god man och att det institutet kan utvecklas. Här har frivilligorganisationerna
            uttalat sig mycket positivt och sagt att de i det korta perspektivet
            kan medverka till att förstärka det system vi har i dag för att
            på längre sikt kanske utforma ett starkare system än de gode män
            vi har i dag.
          </note>
          <note>
            Fru talman! Eftersom inte allt fungerar bra i barnens och ungdomarnas
            värld är det viktigt att gå in på selektiva insatser men också
            att peka på de behov som finns av generella insatser. Det finns
            generella problem. Ett av dem är t.ex. att föräldrar är arbetslösa
            eller har sjukdomar vars effekter också drabbar barn och unga.
          </note>
          <note>
            Nu är fattigdom ett relativt begrepp. Det är viktigt för mig
            att säga att jag talar om detta gör jag det utifrån det svenska
            perspektivet. Det hindrar inte att jag menar att vår utgångspunkt
            i Sverige är mycket bättre än i de flesta andra länder. Det är
            de redovisningar och rapporter vi har fått som är vår utgångspunkt
            när vi diskuterar inkomstknapphet och resursknapphet och då kanske
            också använder begreppet fattigdom, även om jag vet att man i
            andra länder reagerar när vi talar om fattigdom i Sverige. Man
            upplever det inte så. Jag tror dock att det är enklare att använda
            detta uttryck också i vår debatt.
          </note>
          <note>
            Ett av de problem som har påpekats är att inkomstfördelningen
            har blivit ojämn och att fler barn därför lever i familjer med
            knappa resurser. Som jag sade, och som några av er också varit
            inne på, är naturligtvis tillgång till arbete och en fast förankring
            på arbetsmarknaden det centrala. Men hur vi utformar skatte- och
            bidragssystemen är naturligtvis också en central fråga.
          </note>
          <note>
            Jag hävdar också mycket bestämt att maxtaxan är viktig för att
            barn inte ska stängas ute från förskolan av ekonomiska skäl. Jag
            vill säga till Kerstin-Maria
          </note>
          <note>
            Stalin att även om det finns fog för att diskutera kvalitet i
            barnomsorgen så tillförs förskola och skola i regeringens budgetförslag
            och i den planering som finns framöver kvalitetsresurser för att
            förstärka för barn i förskolan. Jag tycker därför inte att man
            ska sätta maxtaxan emot kvalitetsfrågan i förskolan.
          </note>
          <note>
            Även om vi vet åtskilligt, fru talman, om hur våra barns uppväxtvillkor
            ser ut vet vi faktiskt alldeles för lite om hur barnen själva
            upplever sin situation och hur de reagerar på att leva i familjer
            där resursknapphet eller fattigdom kan anses vara det största
            problemet. Välfärdsbokslutet hade en del i sin analys och sina
            rapporter, men det finns fortfarande alldeles för lite kunskaper
            för att man ska kunna tala om detta i ett mer fördjupat sammanhang.
            Vad säger barnen själva om att aldrig kunna köpa det andra betraktar
            som naturligt och vardagligt eller att sällan kunna vara med om
            de aktiviteter de övriga i gruppen eller klassen deltar i? Vi
            hör en hel del kommentarer om hur föräldrar tycker att det är
            men väldigt lite om hur barnen själva reagerar.
          </note>
          <note>
            Den barnskrivelse regeringen har lämnat till riksdagen syftar
            till att beskriva det arbete som pågår och som planeras. Arbetet
            med att förbättra situationen för våra barn, oavsett orsak, måste
            hela tiden gå vidare. Regeringen har i sina budgetförslag prioriterat
            barnen. Vi vet också att staten måste se till att kunskaper och
            metoder utvecklas även i den lokala verksamheten. Vårt arbete
            måste hela tiden präglas av ett tydligt barnperspektiv.
          </note>
          <note>
            En viktig del av arbetet med barnkonventionen är att rapportera
            hur vi genomför och arbetar med konventionen och hur denna rapport
            till FN ska se ut. Nu ska Sverige i höst skicka sin tredje rapport.
            Rapporten är viktig därför att Sverige faktiskt pekas ut som ett
            föregångsland när det gäller arbetet med barnkonventionen.
          </note>
          <note>
            Vid förra rapporteringstillfället fick Sverige kritik från FN:s
            barnkommitté för att vi inte tillräckligt belyste hur konventionen
            används i det direkta arbetet med barn och ungdomar. Vi har tagit
            åt oss av den kritiken. I den rapport som vi ska skicka in i höst
            kommer vi därför att ge en tydligare beskrivning av vad som händer
            ute i kommuner och landsting. Vi samarbetar naturligtvis med Barnombudsmannen,
            och vi kommer också att ha dialoger med olika företrädare för
            kommunerna och landstingen. Även de frivilligorganisationer som
            arbetar med barnkonventionen är en viktig grupp.
          </note>
          <note>
            Men de som vet bäst hur det är, fru talman, är barnen själva.
            Vi inrättade i höstas en referensgrupp som består av ett femtiotal
            barn och ungdomar från hela landet. Vi har haft regelbundna möten
            med den gruppen, det senaste för knappt ett par veckor sedan.
          </note>
          <note>
            Det är väldigt viktigt att den här gruppens synpunkter kommer
            att vara bärande i den rapport vi kommer att lämna till FN. Vi
            genomför dessutom en serie träffar i landet för att fånga upp
            just synpunkterna ute om hur det fungerar.
          </note>
          <note>
            Fru talman! Barnskrivelsen är en del av redovisningen av barnpolitiken.
            Som flera av er har tagit upp är det naturligtvis också viktigt
            att man i budgeten har ett barnperspektiv. Vi skriver i vår skrivelse
            att de områden vi har barnperspektivet på kommer vi att fördjupa.
            Det är också vår avsikt att vidga politikområden för att just
            beskriva barnperspektivet ur ett budgetperspektiv.
          </note>
          <note>
            Nästa år kommer vi att komma till riksdagen med en uppföljning
            av strategin. Dess nuvarande utformning har vi arbetat starkt
            med, och vi är på god väg att få den genomförd. Men en strategi
            får naturligtvis inte vara statisk. Eftersom samhället förändras
            och vi ställs inför nya utmaningar är det viktigt att strategin
            utvecklas. Vi kommer alltså att starta arbetet med den nya strategin.
            Den kommer säkert att här och var omformuleras för att bättre
            kunna möta de behov och de utmaningar som samhället står inför
            och för att vi på det sättet ska kunna göra Sverige till ett barnvänligt
            land för alla barn och därmed också, fru talman, ett barnvänligt
            land som passar alla generationer.
          </note>
          <note type="speaker">
            Anf. 156 KENNETH JOHANSSON (c) replik:
          </note>
          <note>
            Fru talman! I mitt anförande tog jag upp att ingen ska behöva
            bli diskriminerad till följd av utanförskap som familjens bristande
            ekonomiska resurser kan skapa. Därför bör barnfattigdom tas på
            största allvar.
          </note>
          <note>
            Det är vi nog helt överens om.
          </note>
          <note>
            Jag skulle vilja fråga Ingela Thalén: Varför lägger inte regeringen
            mycket större kraft på att förbättra för barnfamiljer med de allra
            smalaste ekonomiska marginalerna? Det vill vi från Centerpartiet.
            Då kan vi ju få bort eller åtminstone kraftigt begränsa barnfattigdomen.
          </note>
          <note>
            Anf. 157 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! Enligt min uppfattning skyddar vi med de insatser
            regeringen gör också i så stor utsträckning vi någonsin kan barn
            i hushåll med knappa resurser. Vi kan säkert göra mer. Och inför
            det kommande budgetarbetet pågår naturligtvis också den här gången
            en avvägning så att vi kan prioritera de här barnen.
          </note>
          <note>
            Jag vill peka på grundnivån i föräldraförsäkringen som ett exempel,
            men också det faktum att vi nu går igenom underhållsstödet. Vi
            tittar också på den delen av stödet till barnfamiljerna som handlar
            om bostadsstödet för att på så vis se på vilket sätt vi kan rikta
            insatserna till familjer med barn.
          </note>
          <note>
            Ändå är den viktigaste insatsen att kunna göra det möjligt för
            de här familjerna att få en varaktig förankring på arbetsmarknaden
            så att de långsiktigt kan försörja sig själva på sin inkomst.
          </note>
          <note type="speaker">
            Anf. 158 KENNETH JOHANSSON (c) replik:
          </note>
          <note>
            Fru talman! Alldeles uppenbart är att regeringen inte lyckas
            särskilt bra med sin politik eftersom situationen är som den är.
            Många barnfamiljer har det mycket kärvt ekonomiskt. De satsningar
            som har gjorts tycker jag har profilen att rikta sig till dem
            med höga inkomster. Vi behöver kanske inte en bakvänd fördelningspolitik
            utan snarare en rättvis fördelningspolitik som just prioriterar
            barnfamiljerna med de lägsta inkomsterna.
          </note>
          <note>
            I Centerpartiets budget har vi lagt mer resurser än regeringen
            har gjort på familjepolitiken, och vi har ansträngt oss för att
            ha en profil för att underlätta för dem som har det ekonomiskt
            mest kärvt. Alltifrån skattesänkningar för låg- och medelinkomsttagare
            till en högre höjning av garantinivån i föräldrapenningen och
            en rejäl höjning av barnbidraget är vad vi aviserar för vår del,
            för att nämna några förslag. Jag skulle nog vilja upprepa frågan:
            Kan inte Ingela Thalén mer konkret redovisa förslag på vad som
            kan göras utifrån regeringens sätt att se för att ännu tydligare
            ge barnfamiljerna med de allra sämsta ekonomierna ett stöd och
            på det viset ge alla barn i det här landet en dräglig tillvaro?
          </note>
          <note>
            Anf. 159 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! Jag känner väldigt stark sympati för flera av de
            förslag som Centerpartiet har presenterat, och regeringen kommer
            ju tillbaka i höst med förslag till budgeten för 2003. Men jag
            hävdar nog ändå att det är viktigt också för barnfamiljer med
            knappa resurser att helheten hänger ihop. Det är inte någon särskilt
            bra framgångspolitik att göra enskilda insatser för stunden som
            sedan stjälper de här familjerna i nästa ögonblick.
          </note>
          <note>
            Det är väldigt viktigt att de förslag som läggs fram, oavsett
            om det är kraftigt höjda barnbidrag eller ännu högre grundnivåer
            i föräldraförsäkringen, som
          </note>
          <note>
            Kenneth Johansson nämner, fogas in i en ekonomisk helhet som
            gör att budgeten för 2004, 2005, 2006 och
          </note>
          <note>
            2007 också hänger ihop. Det är viktigt av just det skälet att
            man ser till hur skattesystemet är konstruerat och hur arbetsmarknadspolitiken
            och arbetslivets villkor är utformade tillsammans med både direkta
            stöd till barnfamiljer och de generella stöden för förskola och
            skola.
          </note>
          <note type="speaker">
            Anf. 160 INGRID BURMAN (v) replik:
          </note>
          <note>
            Fru talman! Jag ska fortsätta prata om barnfattigdom. Låt mig
            först konstatera att andelen barn i Sverige som lever med låg
            inkomststandard har sjunkit från 14 % till 11 % från 1997 till
            1999, från 12 % till
          </note>
          <note>
            9 % när det gäller socialbidrag från 1997 till 2000.
          </note>
          <note>
            Det tycker jag är bra. Det visar att de politiska initiativ som
            har tagits under den här mandatperioden har burit frukt, men inte
            i den omfattning som jag önskar och inte i den omfattning som
            jag tror att statsrådet önskar heller.
          </note>
          <note>
            Det Vänsterpartiet tycker är viktigt vid sidan av rätten och
            möjligheten till arbete, som långsiktigt är det enda riktiga,
            är att vi måste vidta åtgärder för att inte barn ska fortsätta
            att framleva hela sin barndom i fattigdom. Då handlar det om de
            riktade bidragen.
          </note>
          <note>
            Man kan inte låta barnen betala priset för att det tar en stund
            för föräldrarna att etablera sig på arbetsmarknaden.
          </note>
          <note>
            Då är det två bidrag som vi vet är oerhört träffsäkra. De träffar
            just de grupper som finns i de här systemen. Det är bostadsbidraget.
            Mycket träffsäkert för stora barnfamiljer, och vi vet att det
            handlar om stora barnfamiljer, ofta med invandrarbakgrund.
          </note>
          <note>
            Det andra är underhållsstödet. Vi talar om de stora grupper av
            ensamföräldrar som finns. Det här skulle ge utslag direkt. Jag
            vill höra statsrådets syn på detta.
          </note>
          <note>
            Anf. 161 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! Jag tror att Ingrid Burman och jag är överens om
            det grundläggande. Det är ändå viktigt att säga det varje gång
            så att man inte tappar bort det. Att kunna gå från deltid till
            heltid, att kunna få en fast förankring på arbetsmarknaden, att
            veta att man långsiktigt kan ha en löneutveckling som är bra därför
            att arbetslivet och arbetsmarknaden fungerar och att familjepolitiken
            med förskola, skola och allt det fungerar tillsammans.
          </note>
          <note>
            Till den direkta frågan. Jag är inte nu, Ingrid
          </note>
          <note>
            Burman, beredd att ta ställning till hur en justering av bostadsbidraget
            skulle kunna se ut.
          </note>
          <note>
            När det gäller underhållsstödet har vi gett en utredare i uppdrag
            att titta alldeles speciellt på hur utformningen skulle kunna
            utvecklas. Jag är väl medveten om att utvecklingen av underhållsstödet
            har legat stilla och att det är väldigt träffsäkert. Men jag är
            inte beredd att så här inför diskussionen av prioriteringarna
            i budgeten säga någonting om hur det skulle kunna utformas inför
            2003. Men jag är, precis som Ingrid Burman säger, väl medveten
            om dess träffsäkerhet.
          </note>
          <note>
            Nu finns det säkert en del annat man också skulle kunna göra
            för att ge ett stöd åt just de här familjerna, utöver bostadsbidrag
            och underhållsstöd.
          </note>
          <note type="speaker">
            Anf. 162 INGRID BURMAN (v) replik:
          </note>
          <note>
            Fru talman! Jag tror också att det är mycket annat som behöver
            göras. Jag delar som sagt statsrådets syn på vad vi långsiktigt
            ska göra. Det handlar om rätten och möjligheten till löneinkomster.
          </note>
          <note>
            Mitt problem är, om man enbart skulle fokusera på det långsiktiga,
            vilket jag vet att statsrådet Ingela
          </note>
          <note>
            Thalén inte gör, men fokus i debatten hamnar så lätt på den delen,
            att barn lever i fattigdom under långa perioder som för dem är
            mycket långsiktiga. När man dessutom tar del av Rädda Barnens
            rapporter och andra rapporter får man veta att många av de här
            barnen är barn till grupper med invandrarbakgrund.
          </note>
          <note>
            Vi vet att integrationsarbetet för dessa grupper tar oändligt
            mycket längre tid än vi tidigare har sett bland de grupperna.
            Därför tror jag att det också är nödvändigt att vi förmår fokusera
            ganska mycket på kortsiktiga saker som är viktiga för barn.
          </note>
          <note>
            Men jag vill lyfta fram ännu en fråga. Den handlar om kommunernas
            ansvar och den skillnad som finns mellan olika kommuner.
          </note>
          <note>
            Det går att se i olika rapporter att det är väldigt stor skillnad
            på hur barn framlever sina liv. Vi vet att en av de bästa sakerna
            vi har gjort under mandatperioden har varit att förstärka socialtjänstlagen.
            Det har blivit mer jämlikt över landet för barn med små marginaler
            i levnadsvillkoren. Den kommunala musikskolan har nämnts. Vi vet
            att kostnaderna för fritiden ser olika ut över landet.
          </note>
          <note>
            Har statsrådet några funderingar över hur vi ska säkra barns
            uppväxtvillkor på ett mer rättvist sätt över landet?
          </note>
          <note>
            Anf. 163 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! På några områden är det naturligt att man från ett
            riksperspektiv lägger fram mer generella riktlinjer. På andra
            områden är det absolut nödvändigt att man använder den parlamentariska
            demokratin för att påverka utvecklingen i kommunerna, dvs. våra
            respektive partier arbetar för det som är partiernas uppfattning
            i kommunerna. Det går att göra jämförelser på olika sätt. Med
            hjälp av de jämförelserna går det att föra en diskussion om just
            dessa medborgares intressen och engagemang.
          </note>
          <note>
            Det är naturligtvis viktigt att det finns en mer generell tolkning
            av socialtjänstlagen och den grundläggande tryggheten. Vi har
            gjort en del insatser. Nu talar vi om barns fattigdom, men vi
            har maxtaxan som ett exempel på att från ett riksperspektiv göra
            mer generella ingrepp. Det gäller även en annan debatt, nämligen
            de äldres villkor. Det är fråga om att få mer jämförbara levnadsförhållanden
            över landet.
          </note>
          <note>
            I de övriga frågor Ingrid Burman nämnde är det viktigt att den
            kommunala och landstingskommunala demokratin fungerar.
          </note>
          <note type="speaker">
            Anf. 164 KERSTIN HEINEMANN (fp) replik:
          </note>
          <note>
            Fru talman! Något som oroar mig mycket är barns och ungdomars
            psykiska hälsa och de i dag långa väntetiderna för att få hjälp
            och behandling.
          </note>
          <note>
            Det fanns en barnpsykiatrisk kommitté som lade fram sitt betänkande
            1998. Jag vet att det har kommit fram vissa bitar ur betänkandet.
          </note>
          <note>
            Finns det planer på ett mer samlat grepp kring problemet, som
            tyvärr växer år från år?
          </note>
          <note>
            Anf. 165 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! Som framgår i regeringens skrivelse i avsnitt 4.2.3,
            där bl.a. utvecklingen på det barnpsykiatriska området beskrivs,
            redovisar regeringen att mot den bakgrund Kerstin Heinemann beskriver
            - jag behöver inte läsa upp den igen - har regeringen,
          </note>
          <note>
            Landstingsförbundet och Svenska kommunförbundet i ett avtal om
            utvecklingsinsatser enats om att landstingen ska utveckla vårdinnehåll
            för barn och ungdomar med psykiska problem och samtidigt missbruk.
            I
          </note>
          <note>
            det avtal som har tecknats pekar man på att man också tillgodoser
            vårdbehov hos de ungdomar som är i gränslandet mellan att vara
            ungdom och vuxna. Det ska inte finnas något avbrott i den vård
            och behandling de får bara för att de går över till att bli "vuxna".
          </note>
          <note>
            Insatserna mellan barn- och ungdomspsykiatrin och vuxenpsykiatrin
            ska samordnas på ett för barnen bra sätt.
          </note>
          <note>
            Jag vill än en gång understryka att i den resursfördelning som
            är gjord från stat till landstingen i anslutning till hälso- och
            sjukvårdsplanen lyfter man alldeles särskilt fram stödet till
            barn- och ungdomspsykiatrin. Det jag sade tidigare knyter an just
            till resursöverföringen till landstingen. Jag utgår från att det
            avtal som har tecknats fullföljs på ett sådant sätt att det sker
            en bra metodutveckling och att utvecklingsinsatserna fullföljs
            på ett vettigt sätt.
          </note>
          <note type="speaker">
            Anf. 166 KERSTIN HEINEMANN (fp) replik:
          </note>
          <note>
            Fru talman! Jag känner naturligtvis till avtalet.
          </note>
          <note>
            Det är bra att man har kommit en bit på väg. Men när det gäller
            dessa barn med psykiska problem handlar det också om att förebygga.
            Det berör skolhälsovården och kanske också andra områden. Det
            här är inte en fråga bara för sjukvården utan det är en fråga
            för hela samhället. Hur kan vi se till att våra barn mår bra även
            psykiskt, så att de inte så småningom slutar i en psykisk sjukdom
            som ger problem för hela livet?
          </note>
          <note>
            Därför behöver det tas ett samlat grepp som rör flera olika områden.
            På så sätt kan vi så gott det går förebygga och när det händer
            något snabbt ingripa så att sjukdomen inte blir värre.
          </note>
          <note>
            Anf. 167 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! Jag delar Kerstin Heinemanns uppfattning. Här är
            det naturligtvis viktigt med det arbete som pågår med utvecklad
            elevhälsa. Resursförstärkningen i form av 5 miljarder till utveckling
            av skolor och förskolor ska leda till sådana förstärkningar som
            gör det möjligt att också utveckla den elevsociala hälsan för
            att kunna uppmärksamma t.ex. barn som lever i riskzonen när det
            gäller psykisk eller annan ohälsa som kan utvecklas till sjukdom.
            Det handlar också om sådana saker som har nämnts i debatten tidigare;
            stress, magont och mycket annat som barn kan känna av därför att
            situationen till vardags är så pressad för dem. Men detta ska
            leda till att barn inte drabbas av långvarig ohälsa. Jag har ingen
            annan uppfattning än Kerstin Heinemann på den punkten.
          </note>
          <note>
            Huruvida detta ska göras genom att ta ett stort uppföljningsgrepp
            eller inte är jag inte beredd att ta ställning till just nu.
          </note>
          <note>
            Anf. 168 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag var tagen av det stora mötet jag hade med Barnverket
            och förskollärarna. De hade krav på normer för gruppstorlek i
            förskola, personaltäthet och lokalytor. De ville även att arbetsmiljölagen
            ska omfatta barn under sju år. De menade på att som det är nu
            kunde de i stort sett bara passa barnen så att de inte springer
            ut, slår varandra, ramlar och slår sig. De kände att de inte kunde
            utöva någon pedagogik. De kunde inte följa skollagen, läroplanen,
            ingenting. Det kändes hemskt otillfredsställande.
          </note>
          <note>
            Jag vet att en del pengar har satts av, men det är jättebrådis.
          </note>
          <note>
            Anf. 169 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! Precis som andra nationella politiker, riksdagsledamöter
            och statsråd, har jag förmånen att resa runt på arbetsplatsbesök.
            Min mesta tid handlar om arbetsplatsbesök på förskolor och inom
            andra omvårdnads- och omsorgsformer. Där finns personal som arbetar
            med barn, gamla och med människor med olika funktionshinder.
          </note>
          <note>
            Jag möter den oro Kerstin-Maria Stalin tar upp om att barngruppernas
            storlek kommer att påverka barnens uppväxt på ett negativt sätt.
            Men den oro jag möter är inte lika deprimerande utan mer aktiv
            med förslag på vad som ska göras. Man pekar på att man ser förändringar
            - tack och lov - tack vare den resursförstärkning som sker både
            genom nya statsbidrag men också av att det i många kommuner har
            varit en positiv effekt av skattekraftsutvecklingen. På så sätt
            kan kvaliteten i förskolan och skolan utvecklas.
          </note>
          <note>
            Jag vill understryka att det är viktigt att det inte alltid är
            mer personal i förskolegrupperna som avgör kvaliteten utan att
            det är ofta färre barn i varje grupp som ger en ökad kvalitet.
            Varje barn blir synligt. Jag vet att det är en strävan hos alla
            socialdemokratiska förtroendevalda runtom i detta land - precis
            som det är en strävan hos mig själv - att skapa det långsiktiga
            ekonomiska utrymmet genom att vara noga med hur den ekonomiska
            politiken och skattepolitiken sköts i vårt land.
          </note>
          <note>
            Anf. 170 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag har också varit mycket på dagis under mitt civila
            liv. Det var redan tidigare stressigt och för stora barngrupper.
            Därför blev jag orolig, om problemen nu är så mycket större. Jag
            började också fundera varför hela jag uppfylldes av en känsla:
            Kära nån! Det är bråttom!
          </note>
          <note>
            Det har lite att göra med det som Ingrid Burman också berörde.
            Ett till två år kan vara en väldigt lång tid för barn. Om det
            händer en ettåring något negativt är det fantastiskt stämplande
            eller förödande. Något som händer ett barn mellan ett och två
            år som inte är bra kan vara mycket mer förödande än vad det är
            för en vuxen mellan t.ex. 40 och 42 år. Det är därför jag har
            denna enorma känsla av att det är så väldigt bråttom.
          </note>
          <note>
            Jag har ett önskemål här på slutet. Det är att den här debatten
            inte ska bli ett tomtebloss eller ett fyrverkeri som är glömt
            i morgon, utan att vi ska fortsätta precis lika mycket nästa dag.
          </note>
          <note>
            Allra sist vill jag tacka Ingela Thalén, som är här och har förhöjt
            statusen på debatten. Om statsrådet är med blir det lite bättre.
            Jag är jätteglad för att hon är här, trots den sena timmen. Nu
            blev det en debatt. Jag var rädd för att det skulle bli avslaget
            och att alla skulle korta ned sina anföranden till nästan ingenting.
          </note>
          <note>
            Det känns som att det inte har varit så. Jag tackar väldigt mycket
            för närvaron.
          </note>
          <note>
            Anf. 171 Statsrådet INGELA THALÉN (s)
          </note>
          <note>
            replik:
          </note>
          <note>
            Fru talman! Det känns naturligtvis väldigt tillfredsställande
            att statusen på debatten höjdes.
          </note>
          <note>
            Får jag återgälda vänligheten med att säga att jag alltid har
            haft förmånen att få delta i väldigt spännande och stimulerande
            debatter, både med socialutskottet och med socialförsäkringsutskottet,
            i olika sammanhang. Vi har sällan varit överens över partigränserna,
            men hade vi varit det hade vi ju inte haft någon debatt. Jag tycker
            att det har varit väldigt bra.
          </note>
          <note>
            Fru talman! Kerstin-Maria Stalin sade i sin inledning att hon
            av Rädda Barnen hade fått en väldigt fin tröja. Jag kan konstatera
            att Rädda Barnen, som är en mycket klok organisation, har givit
            alla partier var sin tröja. Man är medveten om att det är viktigt
            att alla partier lyssnar och tar till sig de krav som organisationen
            ställer på alla politiker för att barn ska kunna växa upp i ett
            barnvänligt samhälle.
          </note>
          <note type="speaker">
            Anf. 172 CECILIA MAGNUSSON (m):
          </note>
          <note>
            Fru talman! Fru statsråd! Kolleger! Jag uppfattade att statsrådet
            Thalén hade lite problem med att definiera fattigdomen. I den
            rapport från Rädda Barnen som många har nämnt finns det en väldigt
            bra benämning:
          </note>
          <note>
            "Att vara fattig i Sverige innebär inte att barn svälter eller
            fryser. Modern fattigdom i ett samhälle som det svenska syns inte
            heller på ytan, på kläder eller yttre attribut. Ekonomisk knapphet
            betyder att tvingas leva utan marginaler och därmed utan trygghet."
          </note>
          <note>
            Trygghet är viktigt i alla avseenden, och speciellt för barn.
          </note>
          <note>
            Det finns många grader av utsatthet för Sveriges barn och därmed
            en mångfald av insatser som måste göras. Den sittande regeringen
            har haft åtta år på sig att förbättra situationen för Sveriges
            barn. Faktum är, tyvärr, att flera av de insatser som regeringen
            har gjort har förvärrat förhållandena och ökat riskerna för att
            barn ska fara illa.
          </note>
          <note>
            Flera tidigare talare har tagit upp problemen, svårigheterna
            och utsattheten i att leva i ett socialbidragsberoende. Att få
            ned socialbidragsberoendet är ett mycket viktigt arbete för att
            just öka tryggheten för barnen.
          </note>
          <note>
            I den rapport som har nämnts så många gånger finns resultat av
            hur sådant här arbete kan gå till och när det lyckas. Där kan
            man läsa på vilka ställen det har lyckats någorlunda, där man
            har kommit längre, och där man inte har lyckats.
          </note>
          <note>
            Där man inte har lyckats är i socialdemokratiskt styrda kommuner,
            där den socialdemokratiska politiken har visat sig helt verkningslös,
            eller där man har lyckats väldigt mycket sämre att få ned socialbidragsberoendet.
          </note>
          <note>
            Här i Stockholm, som är ett annat exempel, har man lyckats halvera
            socialbidragsberoendet sedan
          </note>
          <note>
            1998. Man har kommit en bra bit på väg, men det återstår väldigt
            mycket arbete. Man måste få hjälp från statsmakterna i det fortsatta
            arbetet.
          </note>
          <note>
            Man måste vilja se problemen för att kunna hitta lösningar.
          </note>
          <note>
            Precis som flera av kollegerna här i kammaren deltog jag i Barnmisshandelskommittén.
            Tyvärr avstod majoriteten i denna kommitté, aktivt styrd från
            regeringen, från att närmare studera de bakomliggande faktorerna
            till barnmisshandel. Kommittén hade tillgång till forskningsresultat,
            som säger att en trång ekonomisk situation med liten möjlighet
            att styra sin vardag ger frustrerade föräldrar. Och frustration
            är en stor riskfaktor när det gäller barnmisshandel.
          </note>
          <note>
            För att ha möjlighet att komma till rätta med en stor del av
            barnmisshandeln måste man börja med den främsta orsaken: den familjesituation
            som barnen lever i. Frustration urholkar tryggheten. Känslan av
            trygghet är viktig för alla, men framför allt för barn.
          </note>
          <note>
            Tryggheten skapas inom familjen men påverkas mycket starkt av
            hur samhället och staten prioriterar familjen och föräldransvaret.
            Den egna förmågan att försörja sin familj är en väldigt stor trygghetsfaktor
            i en familj. Denna faktor påverkas mycket starkt av politiska
            beslut.
          </note>
          <note>
            Det är faktiskt så att statsrådet Thalén under åtta år medvetet
            har beskattat barnfamiljerna allt hårdare.
          </note>
          <note>
            Regeringen har under de här åren fördubblat skattebördan för
            ensamstående med barn. Visserligen har man höjt vissa bidrag till
            barnfamiljerna, men bidragshöjningarna har långt ifrån kompenserat
            skattehöjningen och har urgröpt den egna försörjningsförmågan
            för föräldrarna.
          </note>
          <note>
            Fru talman! Dessutom har de bidrag som riktar sig till barnfamiljerna
            varit direkt styrande, alltså utan möjlighet för familjerna att
            själva styra och göra sina val i vardagen. Maxtaxan inom barnomsorgen,
            som vi har pratat om här, tvingar familjer att välja kommunal
            förskola - annars får man inte del av bidraget. Regeringen har
            direkt påverkat frustrationsgraden hos föräldrar i negativ riktning.
          </note>
          <note>
            För att komma ur den onda cirkeln måste familjens egen försörjningsförmåga
            stärkas. Det görs enklast genom skattelättnader. Att ta hänsyn
            till försörjningsförmågan vid beskattning av föräldrar är först
            och främst en trygghetsbefrämjande åtgärd, inte en skattefråga.
            Dessutom måste övriga stöd till barnfamiljer ge ett stort utrymme
            för deras egna val.
          </note>
          <note>
            Om jag något håller mig kvar vid barnmisshandeln, är det för
            mig en gåta hur vår självutnämnda barnminister stillatigande kan
            acceptera att polisen och övriga rättsväsendet i sitt arbete inte
            på ett effektivare sätt hanterar barnmisshandelsärenden. För min
            del skulle jag för länge sedan ha sett till att regeringen i regleringsbrev
            ålade polismyndigheterna att organisera arbetet på ett mycket
            mer effektivt sätt än i dag, t.ex. i familjevåldsenheter. Men
            ett sådant initiativ får väl anstå, som så mycket annat.
          </note>
          <note>
            Många barn lever i familjesituationer där föräldrarna är separerade.
            Här är det viktigt att politiska beslut inte förvärrar en redan
            rätt svår situation.
          </note>
          <note>
            De regeländringar som gjordes i föräldrabalken för fyra år sedan
            har definitivt gett en negativ effekt.
          </note>
          <note>
            Grundtanken att så många föräldrar som möjligt ska ha gemensam
            vårdnad är den rätta, och de allra flesta föräldrar kommer själva
            överens om en sådan inriktning. Skrivningarna i lagen om den allt
            annat överskuggande vikten av gemensam vårdnad har dock inneburit
            att barn i svensk domstol döms till att för evigt leva i en pågående
            konflikt mellan föräldrarna.
          </note>
          <note>
            Regeringen har varit medveten om de allvarliga problem som lagändringen
            orsakade.
          </note>
          <note>
            Redan 1999 uppmanade riksdagen regeringen att skyndsamt utreda
            föräldrabalken och de ändringar som gjordes. Men ingenting har
            hänt sedan dess. Det skulle vara bra om Ingela Thalén i dag gav
            ett besked till riksdagen om när utredningen om ändringarna i
            föräldrabalken kommer.
          </note>
          <note type="speaker">
            Anf. 173 STEN TOLGFORS (m):
          </note>
          <note>
            Fru talman! Jag vill ta upp ett ämne som anknyter till barnkonventionens
            artikel 23 om funktionshindrade och artikel 28 och 29 som gäller
            skolan. I den moderata reservationen nr 30 i betänkandet i dag
            berörs valfriheten och rätten att välja skola för alla barn. För
            att spara tid kommer jag att ta detta så kort som möjligt i denna
            sena timma.
          </note>
          <note>
            Ett grundläggande problem är att barn och ungdomar med funktionshinder
            inte har rätt eller möjlighet att välja skola efter kvalitet,
            profil på undervisningen eller social miljö. I stället hänvisas
            man till en kommunal skola utifrån om den har hiss eller inte.
          </note>
          <note>
            Riksdagen har upprepade gånger avslagit yrkanden från Moderaterna
            om att ge barn med funktionshinder rätt att välja skola. Barn
            med funktionshinder hindras också aktivt från att välja skola
            av rena kommunala avslagsbeslut, av utebliven information och
            inte minst av det faktum att det finns alldeles för få bra alternativ
            för dessa barn i dag. Det beror inte minst på att dagens finansieringssystem
            inte är gjort för att säkerställa barnens behov. Det är inte heller
            tänkt att uppmuntra att alternativ skapas inom skolan.
          </note>
          <note>
            Många funktionshindrade barns behov kostar stora summor att tillgodose.
            Det är alldeles för vanligt att det viktigaste för kommunerna
            blir att behålla funktionshindrade barn i de egna skolorna i stället
            för att låta dem söka bästa tänkbara alternativa skola oavsett
            var den ligger eller vem som driver den. Men då utgår kommunen
            från fel sak. Kommunernas egna intresse av att slå vakt om verksamhet
            och budget ställs i vardagen mot barnens behov. Långt ifrån alla
            föräldrar till barn med funktionshinder känner till vilka alternativ
            som finns för barnen. Det bör vara så att kommunerna aktivt understöder
            de berörda familjerna och deras möjligheter att välja den skola
            som passar det funktionshindrade barnet och dess behov allra bäst.
          </note>
          <note>
            Vi moderater avser att skapa en statligt garanterad och finansierad
            rätt att välja skola för barn med funktionshinder. Den ska gälla
            kommunala skolor likväl som specialskolor eller andra skolor med
            särskild förmåga att undervisa i just deras situation. För att
            valfriheten ska vara reell måste finansiering av boendet vid skolan
            också garanteras för de barn för vilka internatboende är nödvändigt.
            För detta anvisar vi
          </note>
          <note>
            300 nya miljoner.
          </note>
          <note>
            Valfrihet, etableringsfrihet och möjlighet att välja profilering
            kommer att ge förutsättningar för en mängd nya alternativ. Föräldraföreningar,
            organisationer och eldsjälar får då möjligheter att förverkliga
            sina visioner om goda skolmiljöer för barn med funktionshinder.
            Frågan om specialskolornas vara eller icke vara, som vi så många
            gånger har diskuterat här i kammaren, upphör då att vara en politisk
            fråga och blir i stället en vardagsfråga för barn och föräldrar.
          </note>
          <note>
            Om skolornas huvudmän är staten, kommuner eller privata är ointressant.
            Det viktiga är att alternativ av hög kvalitet växer fram.
          </note>
          <note>
            I praktiken innebär detta att en del barn, t.ex. de med multifunktionshinder,
            kommer att kunna ha en skolpeng på kanske 1 ½ miljon därför att
            det är vad det kostar att tillgodose deras behov. Ett barn med
            dyslexi eller hörselskada får ett annat tillägg på skolpengen
            i enlighet med sina behov. Vi bibehåller resurscentrumen.
          </note>
          <note>
            Poängen med förslaget är att resurserna följer barnet till den
            skola där han eller hon vill gå. Det gör att skolans möjligheter
            att möta just det barnets behov ökar. För föräldrar till barn
            med funktionshinder kommer den ständiga kampen med hemkommunen
            om resurser för barnet och dess behov att upphöra.
          </note>
          <note>
            Att tillräckliga resurser anslås för varje barn blir en del av
            statens ansvar och åtagande. Staten har, och har länge haft, ett
            särskilt ansvar för skolan för barn med funktionshinder.
          </note>
          <note>
            Vi menar att beslutet att avveckla specialskolor ska upphävas.
            Statens huvudmannaskap för specialskolan bör kvarstå, men när
            en statligt garanterad rätt att välja skola införts för alla barn,
            och inte minst för dem med funktionshinder, kan en annan huvudman
            vara ett alternativ för specialskolor och regionala skolor. Föräldrar
            och skolans medarbetare får då ekonomiska möjligheter att driva
            skolan under statlig kvalitetstillsyn.
          </note>
          <note>
            Vi menar också att det är alldeles nödvändigt att tillsätta en
            parlamentarisk utredning för att granska den kommunala skolans
            kvalitet för barn med funktionshinder.
          </note>
          <note>
            Anf. 174 Andre vice talman EVA ZETTER-
          </note>
          <note>
            BERG (v):
          </note>
          <note>
            Fru talman! Ingrid Burman har på ett föredömligt sätt framfört
            Vänsterpartiets synpunkter på det här betänkandet från socialutskottet.
            Det behöver jag inte gå närmare in på. Jag vill göra några personliga
            reflexioner utifrån mitt arbete under åren här i riksdagen.
          </note>
          <note>
            Självklart kan ingen av oss slå sig till ro med den situation
            som råder för barn i Sverige eller ute i världen. Ingen av oss
            kan vara nöjd när vi vet att så många barn lever i fattigdom,
            att så många ensamkommande flyktingbarn inte får det stöd och
            den behandling de behöver. Ingen av oss kan heller vara nöjd med
            det som har drabbat barnen under nedskärningarna på 90-talet.
            Det finns inte heller någon anledning att slå sig för bröstet
            när vi tittar ut i världen.
          </note>
          <note>
            30 000 barn dör i "onödan" därför att de inte får nödvändig mat
            eller mediciner av väldigt enkelt slag. Vi vet också att det är
            flera 100 miljoner barn som inte har tillgång till skola. Det
            finns också en rad andra problem.
          </note>
          <note>
            Fru talman! Jag skulle vilja lyfta blicken och se vad som ändå
            har åstadkommits sedan den dag då barnkonventionen lades fast
            och Sverige sedan skrev under och ratificerade den här i riksdagen.
          </note>
          <note>
            Jag menar att det har skett väldigt stora framsteg under den
            tiden. Vi måste se vad som ändå har skett.
          </note>
          <note>
            Bara det att vi i dag har en barnpolitik är ett stort steg framåt.
            När jag började här i riksdagen för elva år sedan fanns ingen
            barnpolitik. Det var uppsplittrat på olika utskott. Det fanns
            ingen sammanhållen diskussion om hur man skulle främja barnens
            intresse. Den strategi som beskrivs i det här utskottsbetänkandet,
            och där är vi helt överens, lyfter fram rättighetsperspektivet,
            delaktigheten, barnkonsekvensbeskrivningar och en rad andra centrala
            begrepp.
          </note>
          <note>
            Jag vill också peka på framsteg som har skett här i riksdagen.
            Det gäller inte bara innehållet, utan jag tänker t.ex. på Ungdomens
            riksdag som vi har haft vartannat år. Där har ungdomar själva
            fått komma till tals.
          </note>
          <note>
            På det internationella planet har också stora framsteg faktiskt
            skett fast vi inte alltid ser dem varje dag på grund av de problem
            som finns. Jag tänker på millenniemålen som lades fast i september
            2000 och de löften som avgavs där. Många sjukdomar har utrotats,
            och flera hundra miljoner fler barn får tillgång till utbildning
            än tidigare.
          </note>
          <note>
            Barntoppmötet har flera nämnt här. Flera av oss var närvarande
            där. Det var en stor besvikelse när det gäller nya åtaganden och
            speciellt USA:s roll när det gäller att förvägra barn och ungdomar
            rätten till t.ex.
          </note>
          <note>
            rådgivning om familjeplanering och en rad andra frågor. Men det
            som var ett stort framsteg var barns och ungdomars delaktighet.
            De av oss som varit med under tio års tid kan se att det har skett
            en markant förändring. Barn och ungdomar tar för sig och talar
            själva i stället för att vi alltid ska tala för dem.
          </note>
          <note>
            Jag skulle också vilja peka på hur deltagandet också har växt
            i vårt eget land. Cristina Husmark
          </note>
          <note>
            Pehrsson nämnde Framtidsskeppet där också jag hade möjlighet
            att vara med i dag. Det var fantastiskt. Man blir entusiastisk
            över vad som görs. Där förde man också fram att vi inte bara ska
            lyssna till barn och ungdomar och de konkreta råden och synpunkterna,
            utan deras deltagande måste också stärkas på deras egna villkor.
            Det känner jag är viktigt inför framtiden.
          </note>
          <note>
            Vi måste finna nya former och inte bara inbjuda dem att vara
            med i debatter på vårt sätt, som vi är vana vid.
          </note>
          <note>
            Därför menar jag att det är viktigt att lyssna, att försöka lyfta
            fram de frågorna och att inte tro att vi kan nöja oss med de former
            och det innehåll som vi hittills har kommit fram till.
          </note>
          <note>
            Herr talman! Jag stannar med detta. Men jag vill gärna inte bara
            tacka socialutskottet och dess ledamöter, som jag tidigare gjort,
            utan liksom tidigare talare också tacka Birgitta Dahl för det
            som hon som person betytt för att i riksdagen lyfta fram barnfrågorna
            och barnperspektivet.
          </note>
          <note>
            Jag vill också tacka statsrådet Ingela Thalén. Hon är ju barnminister
            - kan det bli så mycket bättre? Det är ett viktigt uppdrag.
          </note>
          <note>
            Herr talman! Till slut vill jag yrka bifall till reservation
            nr 7 om betydelsen av barnbilagan, som också andra har talat om.
          </note>
          <note>
            Jag vill också inför den valrörelse som kommer i gång i höst
            peka på Rädda Barnens krav, som jag tycker att alla partier måste
            studera och ta till sig. Det är kloka råd och även förslag som
            bör omsättas i praktiken.
          </note>
          <note>
            Men jag menar också att vi inte ska stanna där utan att partierna
            själva måste fundera över hur vi på ett helt annat sätt ska få
            med barn och ungdomar i det politiska arbetet och ändra våra egna
            former för detta arbete. Och ungdomar ska också få vara med om
            att göra upp agendan, inte bara behöva tala på våra villkor.
          </note>
          <note>
            Anf. 175 MARGARETA ISRAELSSON (s)
          </note>
          <note>
            replik:
          </note>
          <note>
            Herr talman! Jag har tidigare yrkat bifall till förslagen i betänkandet,
            och jag vill nu få ordet för en liten tackstund. Jag vill rikta
            ett tack till Eva Zetterberg för hennes engagemang i barnfrågor
            och för initiativet att söka få oss att träffas också över partigränserna
            för att finna minsta gemensamma nämnare när det gäller att lyfta
            fram barnfrågorna på diskussionsnivå. Tack för det, och lycka
            till fortsättningsvis!
          </note>
          <note>
            Anf. 176 Andre vice talman EVA ZETTER-
          </note>
          <note>
            BERG (v) replik:
          </note>
          <note>
            Herr talman! Tackandet fortsätter, men jag vill inte stanna där
            utan vill också skicka med ett tack till
          </note>
          <note>
            Margareta Israelsson, som för det gemensamma arbetet med barnfrågorna
            över partigränserna vidare.
          </note>
          <note>
            Det är ett viktigt uppdrag som ni som stannar kvar i riksdagen
            har att arbeta över partigränserna för att se till vad som kan
            göras gemensamt när det gäller att åstadkomma en bättre situation
            i framtiden för barnen än vad de har haft hittills.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 18 §.)
          </note>
          <note>
            15 § Riksbankens Jubileumsfonds verksamhet under år 2001
          </note>
          <note>
            Föredrogs utbildningsutskottets betänkande 2001/02:UbU14
          </note>
          <note>
            Riksbankens Jubileumsfonds verksamhet under år
          </note>
          <note>
            2001 (redog. 2001/02:RJ1 och redog.
          </note>
          <note>
            2001/02:RR6).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under 18 §.)
          </note>
          <note>
            16 § Rekryteringsbidrag vid vuxenstudier
          </note>
          <note>
            Föredrogs utbildningsutskottets betänkande 2001/02:UbU15
          </note>
          <note>
            Rekryteringsbidrag vid vuxenstudier (prop.
          </note>
          <note>
            2001/02:161).
          </note>
          <note type="speaker">
            Anf. 177 TOMAS HÖGSTRÖM (m):
          </note>
          <note>
            Herr talman! Vi föreslår att regeringens förslag om inrättande
            av rekryteringsbidrag vid vuxenstudier avslås. Förslaget innebär
            att de som är mellan 25 och
          </note>
          <note>
            50 år, som har kort tidigare utbildning och som uppfyller vissa
            krav ska erhålla hela studiestödet som bidrag, med möjlighet för
            dem som har haft inkomst att få förhöjt studiemedel.
          </note>
          <note>
            Förslaget framstår som orättvist, framför allt i jämförelse med
            dem som väljer att studera före 25 års ålder. Riskerna för nya
            tröskeleffekter är uppenbara.
          </note>
          <note>
            Många som är 23-24 år kan komma att vänta med sin utbildning
            tills de uppnått den ålder som förslaget avser, då de blir kvalificerade
            för det förhöjda bidraget.
          </note>
          <note>
            Förslaget strider dessutom mot grundprincipen för det statliga
            studiestödssystemet, nämligen att den studerande och samhället
            på något vis ska dela på insatserna.
          </note>
          <note>
            Vi anser att en särskild rätt ska tillerkännas dem som behöver
            komplettera grund- och gymnasieutbildningen, men den föreslagna
            åldersdifferentieringen får sådana effekter att vi motsätter oss
            den.
          </note>
          <note>
            Vuxenutbildningen är en personlig investering, och det är rimligt
            att den innehåller ett åtagande av personligt slag. Vi har i tidigare
            motioner redovisat de principiella förändringar som vi anser vara
            nödvändiga i studiestödssystemet samt därutöver lagt fram förslag
            om införande av s.k. utbildningskonton, detta i syfte att skapa
            ökade möjligheter för vuxna att studera och vidareutbilda sig.
            Regeringen bör återkomma med förslag i den riktning som vi redovisat.
          </note>
          <note>
            Herr talman! Därmed yrkar jag bifall till reservation 1 under
            punkt 1.
          </note>
          <note type="speaker">
            Anf. 178 ERLING WÄLIVAARA (kd):
          </note>
          <note>
            Herr talman! Jag vill börja med att yrka bifall till reservation
            3 under punkt 7.
          </note>
          <note>
            Vi behandlar nu rekryteringsbidrag vid vuxenstudier med anledning
            av regeringens proposition 161.
          </note>
          <note>
            Regeringen har ju visat en ambitionen att skapa en andra chans
            för de vuxna som inte har slutfört sin grundskole- och gymnasieutbildning.
            Ambitionen är bra, men med det här förslaget fortsätter lappandet
            och lagandet.
          </note>
          <note>
            Fortfarande kan den som vill börja studera mötas av följande
            besked från kommunen: Tyvärr! Pengarna är slut. Du får vänta till
            nästa år.
          </note>
          <note>
            Regeringen orkar tyvärr inte ta fram ett enhetligt och sammanhållet
            studiefinansieringssystem. Förslaget är som det föreligger i flera
            avseenden oförutsägbart och orättvist. Kristdemokraterna har ändå
            valt att inte avstyrka propositionen rakt av eftersom den i vissa
            stycken ändå är ett steg i rätt riktning.
          </note>
          <note>
            Herr talman! Vår främsta kritik mot det föreslagna rekryteringsbidraget
            är att det maximalt ska kunna utgå under 50 veckor och fram tills
            den studerande fyller 50 år. Jag vill fråga: Varför just 50 veckor
            och
          </note>
          <note>
            50 år? Inga möjligheter till dispens ges vad gäller vare sig
            studietid eller åldergräns.
          </note>
          <note>
            Jag vill fråga Socialdemokraterna: Vad händer om studierna skulle
            behöva fortsätta en månad ytterligare, alltså upp till 54 veckor,
            för att den studerande ska uppnå gymnasiekompetens? Och vart vänder
            sig den studerande om hon eller han i samma veva råkar fylla
          </note>
          <note>
            50 år?
          </note>
          <note>
            Såsom bidragen är konstruerade i dag stängs såvitt jag kan förstå
            alla möjligheter att slutföra studierna.
          </note>
          <note>
            Enda möjligheten är att själv bekosta slutförandet med egna medel,
            om nu sådana finns att tillgå.
          </note>
          <note>
            Enligt vår mening måste dispensmöjligheter finnas vad gäller
            både studietid och åldersgräns. Kristdemokraterna anser att rekryteringsbidraget
            ska ingå i och fungera på samma sätt som övriga studiemedelssystem
            - som ett sammanhållet studiestödssystem med flexibla lösningar
            för alla.
          </note>
          <note>
            Vårt förslag är att vuxenstudiestödet för grundutbildningarna
            ska vara 100 % av studiemedlens totalbelopp med en möjlighet att
            låna upp till 3 000 kr per månad. Principen att lånet ska återbetalas
            ska gälla.
          </note>
          <note>
            Vi tror att med vårt förslag minimeras risken för s.k.
          </note>
          <note>
            först-till-kvarn-effekter.
          </note>
          <note>
            Herr talman! För att i framtiden kunna trygga finansieringen
            av studier i det livslånga lärandet behöver nya studiefinansieringsvägar
            sökas. Vi anser att det är viktigt att de statliga bidragen inte
            blir den enda vägen till studiefinansiering. Ett utbildningskonto
            är en uthållig finansieringsväg, som möjliggör lärande under hela
            livet och som bör införas så snart som möjligt.
          </note>
          <note>
            Herr talman! Jag slutar här eftersom timmen är sen. Jag vill
            tacka samtliga ledamöter i utbildningsutskottet för gemenskapen,
            för arbetet och för frejdiga debatter under mandatperioden. Jag
            vill också säga ett varmt tack till utbildningsutskottets kanslipersonal.
          </note>
          <note type="speaker">
            Anf. 179 SOFIA JONSSON (c):
          </note>
          <note>
            Herr talman! För Centerpartiet har krav på kompetensutveckling,
            livslångt lärande och vuxenutbildning varit centrala politiska
            mål tillsammans med förbättrad grund- och gymnasieutbildning och
            utbyggd högskoleutbildning. Det är i dag klara skillnader i utbildningsnivå
            mellan olika kategorier av arbetstagare, mellan befolkningen i
            olika regioner i landet men även mellan män och kvinnor.
          </note>
          <note>
            Under 90-talet blev utbildningens betydelse klargjord. De med
            kortast utbildning var de som först blev arbetslösa och de som
            sist fick ett nytt arbete när konjunkturen vände.
          </note>
          <note>
            Framtidens utbildningspolitik måste därför inriktas mer på att
            stärka den enskildes möjligheter och val, såväl för dem som i
            dag befinner sig i arbetslöshet som för dem som har ett arbete.
          </note>
          <note>
            Utifrån det välkomnar vi stora delar av regeringens förslag,
            men vi menar, till skillnad från majoriteten i utskottet, att
            det inte finns skäl att ha en övre åldersgräns för rekryteringsbidraget.
            När det livslånga lärandet står i fokus för utbildningspolitiken
            är det både märkligt och oacceptabelt att personer som är kring
            50 år och däröver utestängs från rekryteringsbidraget. Det finns
            ju många människor kring 50 som varken har grundskole- eller gymnasiekompetens.
          </note>
          <note>
            Skulle de här personerna bli arbetslösa blir de med regeringens
            förslag hänvisade till kortvariga lågavlönade arbeten eller långvarig
            arbetslöshet. Dessutom kanske de har 15 år kvar på arbetsmarknaden.
          </note>
          <note>
            Den koppling som man också gör vad gäller åldersgränsen mellan
            rekryteringsbidraget och studiemedelssystemet kan heller inte
            göras, anser vi. Studiemedelssystemet ska ju vara ett renodlat
            system för studier på högskolenivå.
          </note>
          <note>
            Med det, herr talman, vill jag yrka bifall till reservation 4
            under punkt 3.
          </note>
          <note type="speaker">
            Anf. 180 ULF NILSSON (fp):
          </note>
          <note>
            Herr talman! När det nya studiemedelssystemet infördes gjorde
            regeringen en stor sak av att Sverige skulle få ett enhetligt
            studiestödssystem. Men redan nu kommer regeringen med förslag
            som ger helt andra, olika villkor för olika grupper av studerande.
          </note>
          <note>
            Folkpartiet vänder sig mot den nya idén om att vissa, som väntar
            med studier till de blir 25 år ska slippa låna pengar ett helt
            år, medan den som börjar studera tidigare måste låna pengar. Den
            som lyckats få hyfsad lön och är över 25 år får med regeringens
            förslag ännu mera pengar utan att behöva låna än den som varit
            arbetslös eller har haft låg lön.
          </note>
          <note>
            Vi tycker att det här förslaget är orättvist, och jag tycker
            att det skapar konstiga gränser mellan olika grupper. Det känns
            mycket märkligt att gå in i ett klassrum på komvux t.ex. och se
            en grupp elever där alla har svårt med ekonomin, men där en del
            måste låna pengar medan andra inte behöver göra det.
          </note>
          <note>
            Annars tillhör Folkpartiet de partier som tycker att vuxenutbildning
            är väldigt viktigt. Därför har vi här i riksdagen vid ett antal
            tillfällen motionerat om en lagstadgad rätt till vuxenutbildning
            för människor som inte har genomgått en gymnasieutbildning i ungdomen.
            Det är den typen av orättvisa villkor mellan kommunerna osv. som
            regeringen i första hand borde rikta in sig på när det gäller
            att reformera vuxenutbildningen.
          </note>
          <note>
            Vi vill från Folkpartiets sida göra helt andra prioriteringar
            i studiestödssystemet, så vi säger nej till regeringens förslag
            och vill i stället göra förbättringar som gäller alla studerande:
            vuxenstuderande på grundskole- och gymnasienivå, studenter på
            högskolan, studerande med barn och funktionshindrade. De förslag
            som vi redovisar även i den här motionen innebär att vi vill höja
            totalbeloppet för alla studerande omedelbart med 2 000 kr om året
            med inriktning på att skriva upp det ytterligare, vi vill avskaffa
            fribeloppsgränsen som straffar extraarbete och vi vill att tilläggslånet
            i första hand ska ges till studerande med barn och till studerande
            med funktionshinder.
          </note>
          <note>
            När det gäller totalbeloppet, herr talman, har ju kostnaderna
            för datorer, läromedel osv. gjort att studenternas kostnader är
            mycket högre nu än för några år sedan. Senast i dag kom det en
            rapport från Högskoleverket om att studenter får allt svårare
            att klara ekonomin. Jag tror det var 15 % fler än förra året som
            uppger att de inte klarar ekonomin. När det gäller studerande
            med barn har Folkpartiet ett stort antal andra förslag i sitt
            familjepolitiska program, t.ex. ett barnkonto och höjd ersättning
            även för studerande som har barn.
          </note>
          <note>
            Och som sagt var: I stället för att lägga så mycket pengar på
            ett system som kommer att skapa konstiga gränser mellan olika
            grupper tycker vi att regeringen borde ha prioriterat en förbättring
            för alla studerande.
          </note>
          <note>
            Alla behöver motiveras, och alla behöver stöd. Även fattiga vuxenstuderande
            som faktiskt är motiverade för sina studier behöver stöd. Den
            som är 20 år ska inte känna att han måste vänta med att börja
            läsa till han blir 25, för om han inte gör det så ska han straffas
            genom att han får låna pengar.
          </note>
          <note>
            Avslutningsvis, herr talman, tycker jag att regeringen är inne
            på helt fel spår i den här frågan. Börja som sagt var i stället
            med att rätta till alla nuvarande brister i studiemedelssystemet!
            Tänk då särskilt på studerande med barn och på studerande med
            funktionshinder.
          </note>
          <note>
            Jag har kortat ned mitt anförande med tanke på den korta tid
            vi har och nöjer mig med att yrka bifall till reservation 2 under
            punkt 2. Jag står i övrigt naturligtvis bakom alla våra andra
            yrkanden.
          </note>
          <note type="speaker">
            Anf. 181 TOMAS ENEROTH (s):
          </note>
          <note>
            Herr talman! Jag ska inledningsvis yrka bifall till förslaget
            i betänkandet i sin helhet, så har jag det gjort. Jag ska sedan
            fortsätta med att bara kort ändå påpeka att vi faktiskt har ganska
            stolta traditioner av vuxenutbildning i det här landet. Vi är
            internationellt berömda, inte bara för de satsningar som gjordes
            i början av 70-talet, som gjorde att vuxenutbildningen tog ett
            ordentligt skutt framåt i Sverige. Även de satsningar som gjordes
            på 90-talet i form av Kunskapslyftet är ju nu världsberömda och
            eftersträvansvärda för många länder ute i världen. Kunskapslyftet
            innebar ju i sig att över en miljon vuxna människor fick möjlighet
            att läsa in gymnasiekompetens för att bättre kunna möta de krav
            som samhället men också arbetsmarknaden ställer i det samhälle
            vi lever i nu för tiden.
          </note>
          <note>
            Alla minns vi debatten - vi hade den här i kammaren och vi hade
            den ute på gator och torg - där flera företrädare för borgerliga
            partier sade: Ni gömmer de arbetslösa i Kunskapslyftet. Jojo,
            så lät det!
          </note>
          <note>
            Det sade man aldrig när vi satsade på Handelshögskolan, Chalmers
            eller KTH: då var det investeringar minsann. Men Kunskapslyftet
            var att gömma de arbetslösa.
          </note>
          <note>
            Eftervärlden har visat att detta var en av de klokaste satsningar
            vi gjorde under 90-talet, inte bara för att stora grupper slapp
            gå öppet arbetslösa och kunde få satsa på sin egen kompetens och
            personlig utveckling, utan också för att vi sedan, när det vände
            på arbetsmarknaden, kunde möta risken för arbetskraftsbrist med
            en välutbildad arbetskraft vilket var oerhört viktigt för hela
            Sveriges ekonomi och framför allt för många individer.
          </note>
          <note>
            En viktig förutsättning för många var ett bra studiestöd, och
            då hade vi det särskilda utbildningsbidraget som gav goda möjligheter
            för många att studera. Detta tillsammans med vägledning, uppsökeri
            och andra insatser som vi gjorde för att öppna vuxnas möjligheter
            att lära gav fantastiska möjligheter för alla.
          </note>
          <note>
            Det här har vi dragit erfarenheter av när vi nu har byggt en
            struktur efter Kunskapslyftet som vi kallar
          </note>
          <note>
            Vuxnas lärande, där kommunerna nu fortsätter med att bygga en
            infrastruktur för vuxnas lärande med vägledning och uppsökeri
            och med att hitta de grupper som har svårast att söka sig till
            vuxenutbildning.
          </note>
          <note>
            I det läget är fortsättningen på studiestödet oerhört viktigt.
            Första steget för oss var att reformera hela studiestödssystemet
            så att det blir angeläget för alla vuxenstuderande att få ett
            bra stöd. Vi ersätter svux och svuxa och ger i stället generösa
            möjligheter till vuxenstudier. Men därutöver inför vi nu ett rekryteringsbidrag
            som ger ett användbart instrument för att nå de grupper som har
            svårast att komma in i vuxenutbildning.
          </note>
          <note>
            Detta är ett flexibelt rekryteringsbidrag som gör att man kan
            läsa på 20 %, 50 %, 75 % eller 100 %, dvs. man kan gå i väg en
            dag i veckan och läsa för att pröva på, för vi vet att det finns
            grupper som inte för sitt liv kan tänka sig att sätta sig på skolbänken
            igen, men som genom agitation och diskussion vågar närma sig detta
            och på det sättet kanske kommer ur en långvarig arbetslöshet eller
            slipper bli arbetslösa i en verksamhet som står inför omställning.
            Vi ger denna möjlighet under hela 50 veckor, vilket är en fantastisk
            möjlighet. Därefter gäller det generella studiestödssystemet som
            är generöst och bra för alla.
          </note>
          <note>
            Framför allt ser vi till att vi får plats och stöd samtidigt.
            Ett misstag vi möjligtvis gjorde ibland under kunskapslyftstiden
            var att en del fick plats i utbildningen men sedan inget stöd
            två månader senare, och det är klart att det är oacceptabelt ur
            rekryteringssynpunkt. Här öppnar vi möjligheten att man får reda
            på att man får både utbildningsplatsen och vilket studiestöd man
            ska få samtidigt. Det är oerhört viktigt för att kunna nå just
            den målgrupp vi pratar om. Sedan är ju detta studiestöd både skattefritt
            och pensionsgrundande.
          </note>
          <note>
            Alla som arbetar med vuxenutbildning har välkomnat detta och
            sagt att det är perfekt. De säger att det möter precis de behov
            de har just nu. De kan använda detta direkt ute i kommunerna genom
            att söka upp grupper som annars inte kommer in i vuxenutbildningen.
          </note>
          <note>
            Detta är viktigt därför att om vi inte tar det kompensatoriska
            ansvaret politiskt kan man säga som
          </note>
          <note>
            Folkpartiet nyss gjorde att folk får väl sköta det här själva.
            Varför skulle vi ta ett särskilt ansvar för dem som inte själva
            söker sig till utbildningsanstalter eller till utbildningsmöjligheter?
          </note>
          <note>
            Jag tycker att vi ska ta det ansvaret. Det är viktigt för individerna,
            men också för hela samhällets utveckling.
          </note>
          <note>
            Om vi ser på de förslag som finns från oppositionen är Moderaterna
            och Folkpartiet på traditionellt sätt emot. Det har de varit hela
            tiden, både när det gäller Kunskapslyftet och det särskilda utbildningsbidraget.
            Den här gången är man alltså emot ett rekryteringsbidrag med argumentet
            att det finns risk för att en del väntar med vidare studier tills
            de kommit upp i
          </note>
          <note>
            25-årsåldern och då försöker bli arbetslös för att kunna få ett
            studiestöd.
          </note>
          <note>
            Det är en helt verklighetsfrämmande argumentation. Det fungerar
            inte riktigt så. Jag tror att man får hitta bättre argument och
            tala om varför man vill skära ned stödet till de vuxenstuderande.
          </note>
          <note>
            Det handlar som sagt om en skillnad i synen på om vi ska ha ett
            kompensatoriskt ansvar i vuxenutbildningen eller inte. Det anser
            inte Moderaterna eller
          </note>
          <note>
            Folkpartiet att vi ska ha.
          </note>
          <note>
            Ulf Nilsson talar om en lagstadgad rätt till vuxenutbildning
            inom gymnasiet. Det låter trevligt, men om det ska kunna bli verklighet
            måste man också ha rätt till ett studiestöd som ger rimliga förutsättningar
            att studera. Det kan inte Folkpartiet föreslå; tvärtom lägger
            de ett ganska detaljerat förslag om ordentliga sänkningar av vuxenstudiestödet.
          </note>
          <note>
            I övrigt har många ställt sig bakom den proposition som föreligger.
            Jag noterar att Centern och
          </note>
          <note>
            Kristdemokraterna har detaljsynpunkter som jag dock inte ska
            bemöta i så stor utsträckning eftersom det tar tid för kammaren.
          </note>
          <note>
            En sak som ändå är viktig att poängtera är diskussionen kring
            åldersgränsen. Det kan synas viktigt att påpeka att man borde
            ha en bättre åldersgräns än 50
          </note>
          <note>
            år. Jag delar Sofia Jonssons uppfattning att vi generellt måste
            förbättra möjligheterna för människor över
          </note>
          <note>
            50 år att kunna studera.
          </note>
          <note>
            Redan den studiestödsreform som vi nu genomför innebär att vi
            höjer åldersgränsen från 45 till 50. Det var ett stort steg att
            ta eftersom det var dyrt. Men det var ett viktigt steg.
          </note>
          <note>
            När det gäller rekryteringsbidraget måste vi vara medvetna om
            vad vi pratar om. Det handlar om ett bidrag som är tänkt att användas
            för att rekrytera till vidare studier. Väldigt många skulle nog
            känna sig lurade om vi först använde ett stöd för att rekrytera
            och det sedan visade sig att övriga studiestöd var stängda efter
            50 års ålder.
          </note>
          <note>
            Jag tror att det i så fall är viktigare att generellt göra förändringar
            i åldersgränserna i studiestödet.
          </note>
          <note>
            Den dag vi kan hitta finansieringsmöjligheter välkomnar jag det.
            Vi kommer att behöva göra dessa förändringar med tanke på hur
            samhället och arbetsmarknaden utvecklas. Möjligtvis kan kompetenssparande
            eller andra modeller vara avlastande i det systemet. Det återstår
            dock att se hur vi utvecklar de modellerna.
          </note>
          <note>
            Jag vill kort bemöta det som Erling Wälivaara nämnde om de funktionshindrade
            och rekryteringsbidraget. Jag tror att Erling Wälivaara har missat
            poängen. Tanken med rekryteringsbidraget är just människor med
            funktionshinder - de är den ena målgruppen. Det innebär att de
            får extra tid för förberedelser innan de går in i de ordinarie
            studierna och det ordinarie studiestödssystemet. Att sedan inom
            rekryteringsbidraget öppna för andra flexibiliteter verkar lite
            ogjort. Här är möjligheten riktad just till de funktionshindrade.
          </note>
          <note>
            Sofia Jonsson anmärkte från Centerns sida att studiemedelssystemet
            i allmänhet ska vara riktat bara för högskolestudier. Det var
            ett för mig okänt argument från Centern. Jag läste det också i
            reservationen. Om man säger, som Centerpartiet gör, att studiemedelssystemet
            bör vara ett renodlat system för studier på högskolenivå, och
            i övrigt överför vuxenstudiestöd till arbetsmarknaden, finns det
            en uppenbar risk för att möjligheterna till vuxenutbildning enbart
            knyts till den situation som är på arbetsmarknaden.
          </note>
          <note>
            Jag vill mena att folkbildning och annat är nog så viktiga och
            angelägna utgångspunkter för att man ska kunna söka sig till folkhögskoleutbildning
            eller till vuxenutbildning, oavsett om man har en trygg anställning
            eller inte.
          </note>
          <note>
            Jag kan konstatera att vi ibland delar uppfattningen om vikten
            av att vuxna studerar och ibland skiljer vi oss åt. De debatterna
            har vi ofta fört och jag tackar för dem för den här mandatperioden.
            Jag tror att vi återkommer i dessa frågor. Det är oerhört viktigt
            att vi har generösa möjligheter för vuxna att studera vidare.
            Det gäller både från samhällssynpunkt och demokratisynpunkt, men
            också för den egna personliga utvecklingens skull.
          </note>
          <note type="speaker">
            Anf. 182 ERLING WÄLIVAARA (kd) replik:
          </note>
          <note>
            Herr talman! Thomas Eneroth sade att man efter
          </note>
          <note>
            50 veckor med rekryteringsbidrag kan gå över till det vanliga
            studiemedelssystemet. Men om personen i fråga i samma veva som
            han eller hon studerar för grundskole- och gymnasiekompetens fyller
            50 år är alla vägar stängda enligt det studiemedelssystem som
            vi i dag har.
          </note>
          <note>
            I och för sig är de funktionshindrade en väldigt viktig grupp
            för oss, men jag nämnde dem faktiskt aldrig i mitt anförande.
            Protokollet får väl utvisa i morgon hur det var, men jag hade
            det i alla fall inte i mitt manus.
          </note>
          <note type="speaker">
            Anf. 183 TOMAS ENEROTH (s) replik:
          </note>
          <note>
            Herr talman! Det är möjligt att det var i Erling
          </note>
          <note>
            Wälivaaras reservation jag läste det. Det är ett gott argument
            för varför man bör formulera sig annorlunda från Kristdemokraternas
            sida.
          </note>
          <note>
            Det är sant att det efter 50 är svårare att studera vidare med
            rekryteringsbidrag. Det finns dock dispensmöjligheter i det ordinarie
            studiestödssystemet på samma sätt som innan vi höjde åldersgränsen
            från
          </note>
          <note>
            45 till 50.
          </note>
          <note>
            För att slippa först-till-kvarn-effekten väljer
          </note>
          <note>
            Kristdemokraterna att argumentera för att man ska få en rättighet.
            Man vill alltså stryka "i mån av tillgång på medel" i lagförslaget.
          </note>
          <note>
            Jag vill fråga Erling Wälivaara om han har någon beräkning på
            vilka statsfinansiella effekter ett sådant rättighetsbaserat generöst
            vuxenstudiestöd skulle ha.
          </note>
          <note>
            Det är vällovligt och ambitiöst, men jag tror att det kan bli
            väldigt dyrt.
          </note>
          <note type="speaker">
            Anf. 184 ERLING WÄLIVAARA (kd) replik:
          </note>
          <note>
            Herr talman! Jag förstår inte riktigt vad Thomas
          </note>
          <note>
            Eneroth åsyftar när han säger att man kan gå in i det vanliga
            studiestödssystemet efter att man fyllt 50 år.
          </note>
          <note>
            Så här skriver CSN: "Du kan få studiebidrag längst t.o.m. det
            år du fyller 50 år. Det finns ingen möjlighet för CSN att medge
            undantag från denna regel. Efter
          </note>
          <note>
            50 års ålder kan studiebidrag bara komma att ges för yrkesinriktade
            utbildningar." Det vi nu diskuterar handlar om grundutbildningar,
            dvs. grundskole- och gymnasiekompetens.
          </note>
          <note type="speaker">
            Anf. 185 TOMAS ENEROTH (s) replik:
          </note>
          <note>
            Herr talman! Jag noterar att Erling Wälivaara inte tog hänsyn
            till vilka statsfinansiella effekter förslaget har. Men jag ska
            svara på frågan. För vissa typer av utbildningar, de som är särskilt
            yrkesinriktade, finns det möjlighet att få dispens när man är
            över 50.
          </note>
          <note>
            Återigen: Jag delar uppfattningen att det vore angeläget att
            framöver kunna hitta möjligheter att höja åldersgränserna i de
            generella studiestödssystemen.
          </note>
          <note>
            Men för att kunna göra detta måste det dels vara statsfinansiellt
            möjligt, dels måste vi få breda överenskommelser om det.
          </note>
          <note>
            Detta kanske är möjligt med några av partierna i kammaren, men
            det finns en del andra som regelbundet under denna mandatperiod
            återkommit med brutala besparingar på vuxenstudiestödet.
          </note>
          <note type="speaker">
            Anf. 186 ULF NILSSON (fp) replik:
          </note>
          <note>
            Herr talman! Thomas Eneroth sade helt felaktigt från talarstolen
            att Folkpartiet vill försämra för de vuxenstuderande. Det måste
            vara ett missförstånd.
          </note>
          <note>
            Debatten handlar ju om att vi vill förbättra för alla studerande,
            inklusive de vuxenstuderande, genom att omedelbart höja totalbeloppet
            med 2 000 kr om året.
          </note>
          <note>
            Dessutom vill vi ha en inriktning och en medveten plan för att
            skriva upp beloppet ytterligare, höja fribeloppsgränsen så att
            extrajobb inte bestraffas, ge en speciell prioritering för föräldrar
            med barn som studerar samt även för föräldrar som studerar.
          </note>
          <note>
            Jag kan inte riktigt förstå att man vill kalla det för att försämra
            systemet. Det handlar helt enkelt om att vi lämnar förslag som
            skulle förbättra för alla vuxenstuderande, medan ni lägger väldigt
            mycket pengar på att gynna en väldigt liten grupp. De flesta vuxenstuderande
            kommer ju inte att ha glädje av rekryteringsbidraget.
          </note>
          <note type="speaker">
            Anf. 187 TOMAS ENEROTH (s) replik:
          </note>
          <note>
            Herr talman! Det är en underlig definition av förbättring som
            Ulf Nilsson i så fall använder sig av.
          </note>
          <note>
            Rekryteringsbidraget innebär ungefär 30 000 stöd.
          </note>
          <note>
            30 000 eller fler individer har möjlighet att få ett helt bidrag
            under 50 veckor. Inom det ordinarie studiestödssystemet har stora
            grupper möjlighet att få ett
          </note>
          <note>
            82-procentigt stöd, alltså 82 % bidrag av totalbeloppet i studiemedlen.
          </note>
          <note>
            Mot detta kan ställas det som Folkpartiet betecknar som förbättringar,
            nämligen att man gör en höjning på 2 000 kr av totalbeloppet.
            Sedan får man nöja sig med 60 % i bidrag för gymnasiestudier.
            Ingen ska i Folkpartiets förslag kunna ha möjlighet att studera
            utan att behöva sätta sig i skuld. Det ska alla göra. De på grundvuxnivå
            får 80 %, eller 20 % i skuld, och för dem på gymnasienivå är skuldsättningen
            40 %. Man skulle inte få några möjligheter till rekryteringsbidrag.
          </note>
          <note>
            Vi är nu allihop är överens om att den stora utmaningen utbildningspolitiskt
            är att hitta ett antal målgrupper i landet som vi vet är i stort
            behov av vuxenutbildning men som tvekar inte minst på grund av
            skuldaversionen, rädslan att sätta sig i skuld. Det är då ett
            underligt instrument som Folkpartiet aviserar genom att ta bort
            möjligheten och i stället lägga 200
          </note>
          <note>
            kr mer på totalbeloppet och ordna ordentliga skuldsättningar
            för de flesta vuxenstuderande.
          </note>
          <note type="speaker">
            Anf. 188 ULF NILSSON (fp) replik:
          </note>
          <note>
            Herr talman! Med de erfarenheter av vuxenutbildning som jag har
            måste jag säga att det är väldigt viktigt när människor är i 20-årsåldern
            och börjar bli intresserade av att ta igen det de har missat i
            skolan av olika skäl att de får komma i gång med en gång. I
          </note>
          <note>
            det läget är jag ganska övertygad om att ett höjt totalbelopp
            kan betyda ganska mycket för att klara vardagen. Det gäller inte
            minst om de redan har skaffat sig barn.
          </note>
          <note>
            Först som sist blir ändå resultatet att Tomas Eneroth ger en
            kraftig förbättring för en liten grupp vuxenstuderande. Jag tror
            att Tomas Eneroth nämnde
          </note>
          <note>
            30 000-35 000 personer. Folkpartiet föreslår ett högre belopp
            för 80 000-90 000, dvs. det totala antalet vuxenstuderande i dag.
          </note>
          <note type="speaker">
            Anf. 189 TOMAS ENEROTH (s) replik:
          </note>
          <note>
            Herr talman! Jag tror att det t.o.m. behöver redas ut vad man
            menar med vuxenutbildning. Ulf Nilsson engagerar sig i 20-åringars
            möjligheter. Det är angeläget och viktigt. Vi måste komma ihåg
            vilka som utgör en stor del av dem som vi nådde med Kunskapslyftet
            och dem som är målgruppen för rekryteringsbidraget, och en stor
            del av dem som ingår i den grupp som vi alla vet och är överens
            om behöver utbilda sig för att slippa längre arbetslöshet eller
            utslagning.
          </note>
          <note>
            Det handlar om 25-, 30-, 35- och 40-åringar som varit etablerade
            på arbetsmarknaden under en lång tid. De har kommit i arbetslöshet
            och har en försörjningsbörda. De måste vi hitta möjligheter att
            försörja sig. Till en sådan person säger Folkpartiet: Nja, du
            ska låna ordentliga summor för att t.o.m. kunna läsa in grundvux
            och även läsa på gymnasieskolan.
          </note>
          <note>
            Vi säger: Vi förstår din situation. Det är viktigt att du har
            möjligheter att tidigt komma in och få ett bra, generöst vuxenstudiestöd.
            Sedan får du precis som många andra, inte minst när det gäller
            eftergymnasiala studier, använda dig av lånemöjligheten. Men här
            går samhället in och tar ett kompensatoriskt ansvar.
          </note>
          <note>
            Det arvet i utbildningstraditionen har uppenbarligen Folkpartiet
            lämnat.
          </note>
          <note type="speaker">
            Anf. 190 BRITT-MARIE DANESTIG (v):
          </note>
          <note>
            Herr talman! Vänsterpartiets principiella uppfattning är att
            satsningar på utbildning och forskning inte ska betraktas som
            kostnader för samhället utan som investeringar. De är kanske de
            viktigaste förutsättningarna för ökad tillväxt, internationell
            konkurrenskraft och en utbyggd generell välfärd. En allmänt hög
            utbildningsnivå är också avgörande för utvecklingen av demokratin
            och en betydelsefull kraft mot destruktiva politiska krafter,
            främlingsfientlighet och rasism.
          </note>
          <note>
            Vänsterpartiets långsiktiga mål är studielön till alla vuxna
            som studerar, oavsett på vilken nivå. Vi tycker att studier ska
            jämställas med arbete och ge samma tillgång till de sociala trygghetsnäten.
            Studerande ska inte exkluderas från socialförsäkringssystemen,
            a-kassan, det kommunala försörjningsstödet etc. Det är den enskildes
            behov som ska vara avgörande, inte om man befinner sig i studier
            eller arbete.
          </note>
          <note>
            För att belysa studenternas totala studiesociala situation har
            utbildningsministern efter många politiska turer fattat beslut
            om att tillsätta en studiesocial utredning, vilket Vänsterpartiet
            har krävt länge.
          </note>
          <note>
            Herr talman! Vad som är önskvärt är inte alltid politiskt möjligt
            eller ekonomiskt försvarbart vid en viss tidpunkt. Vänsterpartiet
            har under den gångna mandatperioden deltagit i arbetet med att
            utforma det nya enhetliga och sammanhållna studiestödssystem som
            trädde i kraft i juli 2001 och som ersatte studiemedel, svux och
            svuxa och utbildningsbidraget.
          </note>
          <note>
            Höjningen av bidragsdelen från tidigare 27,8 %
          </note>
          <note>
            till nuvarande 34,5 % är ett steg i riktningen mot ett till lika
            delar fördelat ekonomiskt ansvar mellan individ och samhälle och
            mot slutmålet studielön. Sett ur ett feministiskt och klassmässigt
            perspektiv är möjligheten för kortutbildade att studera med den
            förhöjda bidragsdelen på 82 % en klar framgång eftersom det särskilt
            gynnar lågavlönade kvinnor och grupper som inte är etablerade
            på arbetsmarknaden.
          </note>
          <note>
            I jämförelse med andra länder i Europa är det svenska studiestödet
            mycket generöst. Trots det menar vi att det under nästa mandatperiod
            bör finnas finansiellt utrymme för att i första hand höja totalbeloppet
            så att studenterna kompenseras för de ökade levnadsomkostnaderna.
            Studenterna är kanske den grupp som förlorat mest konsumtionsutrymme
            under senare år.
          </note>
          <note>
            Till det nya studiesystemet kan man nu också lägga till möjligheterna
            till ett individuellt kompetenssparande där både den enskilda
            och arbetsgivaren genom att göra avsättningar för ett individuellt
            kompetenssparkonto får del av skattesubventioner som stimulansåtgärd.
          </note>
          <note>
            Ytterligare ett komplement till ett brett upplagt stöd till vuxenstuderande
            är rekryteringsbidraget. Det är inte ett studiestöd i traditionell
            mening utan riktar sig mot dem som har behov av kompetensutveckling
            på grundskole- eller gymnasienivå och för vilka studier känns
            som något främmande och ibland svåröverstigligt.
          </note>
          <note>
            Rekryteringsbidraget är ingen generell rättighet utan avser arbetslösa,
            varslade eller funktionshindrade under en viss begränsad tid på
            50 veckor. Det går heller inte att ansöka om rekryteringsbidraget.
            Det är menat som ett snabbt, effektivt verktyg för kommunerna
            att använda i den uppsökande verksamheten och i samband med vägledningssamtal.
          </note>
          <note>
            Genom att rekryteringsbidraget är i hög grad decentraliserat
            kan man uppnå en ökad flexibilitet, förkorta handläggningstiderna
            och förhoppningsvis få verksamheten mer kostnadseffektiv. Kommunerna
            ska nu i samverkan med arbetsmarknadens parter, berörda myndigheter,
            handikapporganisationer etc. ta fram riktlinjer för hur bidraget
            ska kunna användas.
          </note>
          <note>
            Moderaterna talar i sin motion om att det ska löna sig att studera
            och att den s.k. utbildningspremien är för låg. Om Moderaterna
            menar att lönerna är för låga i många kvinnodominerade akademikeryrken
            i den offentliga sektorn håller jag helt med. De orättvisorna
            måste vi komma till rätta med. Men jag är inte så säker på att
            det är omtanken om dessa grupper som ligger till grund för Moderaternas
            tal om låg avkastning på kunskapsinvesteringar.
          </note>
          <note>
            Jag tror att man i stället syftar på det moderata förslaget om
            att sänka marginalskatterna med totalt ca
          </note>
          <note>
            100 miljarder kronor. Det är ett förslag som för det första skulle
            gynna höginkomsttagarna och som för det andra skulle innebära
            kraftigt minskade samhälleliga inkomster. Det skulle i sin tur
            med nödvändighet innebära minskade stödåtgärder, dvs. stora ingrepp
            i de generella stödsystemen, av vilka studiestödssystemet är ett.
            Det är något som alltid drabbar dem med låga inkomster, till vilka
            de lågutbildade hör, mycket hårt. Att detta skulle kunna motivera
            lågutbildade till studier, som Moderaterna menar, tycker jag är
            en absurd tanke.
          </note>
          <note>
            Till skillnad från Moderaterna menar vi att utbildningspremien
            ska komma de studerande till del under själva studietiden i form
            av ett generöst och tryggt studiestöd. Min erfarenhet som vuxenlärare
            säger mig att för studerande utan egentlig studietradition är
            den ekonomiska tryggheten under studietiden avgörande.
          </note>
          <note>
            Det gäller särskilt vuxenstuderande med barn. Många är mycket
            tveksamma till att sätta sig i stor skuld.
          </note>
          <note>
            Förutom den ekonomiska barriären finns det en barriär som är
            social och som hör ihop med negativa skolerfarenheter som gjort
            att man uppfattar sig själv som någon som inte är lämpad för studier.
            Som vuxenlärare vet jag också hur orättvis och fel den uppfattningen
            ofta är.
          </note>
          <note>
            Till sist kan jag inte låta bli att förundras över hur långt
            ifrån varandra de två största borgerliga partierna som säger sig
            vilja utgöra basen för ett alternativt regeringsunderlag står
            i viktiga principiella frågor.
          </note>
          <note>
            Jag tar ett exempel från det ärende som vi ska behandla här i
            dag.
          </note>
          <note>
            Moderaterna riktar kritik mot det föreslagna hundraprocentiga
            rekryteringsbidraget för att det "tar ifrån den enskilde det egna
            ansvaret" för utbildningssatsningen och menar att det i praktiken
            är en studielön.
          </note>
          <note>
            Det är något som vi i och för sig inte har något emot utan ser
            som något positivt.
          </note>
          <note>
            Kristdemokraterna däremot vill i sin motion inte ha några som
            helst förbehåll varken när det gäller tidsomfattning eller antal
            studerande som kan komma i åtnjutande av bidraget utan vill införa
            "en gemensam garanterad bidragsnivå på 100 %" vilket skulle innebära
            ett mycket kraftigt utökat generellt studiestöd. Det är ett förslag
            som i runda tal skulle kosta minst 4 miljarder till. De pengarna
            kan man definitivt inte hitta i Kristdemokraternas budgetförslag.
            För år
          </note>
          <note>
            2003 har det i förhållande till regeringens och stödpartiernas
            förslag en minuspost på 300 miljoner.
          </note>
          <note>
            Herr talman! För Vänsterpartiet är det viktigt att i alla sammanhang
            utgå från en klar ideologisk uppfattning och att formulera just
            det önskvärda, men också att göra realistiska bedömningar utifrån
            vad som är politiskt möjligt och ekonomiskt försvarbart i den
            situation vi befinner oss i nu.
          </note>
          <note>
            Därmed yrkar jag bifall till utbildningsutskottets förslag i
            betänkandet.
          </note>
          <note>
            Innan jag slutar vill jag också tacka mina värderade kamrater
            från utbildningsutskottet för den här mandatperioden. Det är alltid
            med glädje som åtminstone jag går till utbildningsutskottets sammanträden.
            Jag vill också tacka vårt eminenta kansli för allt stöd och all
            hjälp under den gångna mandatperioden och önska er alla en skön,
            lång och härlig sommar.
          </note>
          <note type="speaker">
            Anf. 191 GUNNAR GOUDE (mp):
          </note>
          <note>
            Herr talman! Regeringens förslag om rekryteringsbidrag vid vuxenstudier
            har tagits fram i samverkan mellan Socialdemokraterna, Vänsterpartiet
            och Miljöpartiet. Kunskapslyftet håller på att trappas ned, och
            det är naturligt att vi nu ser till dem som inte av egen kraft
            har tagit del av Kunskapslyftets möjligheter.
          </note>
          <note>
            Rekryteringsbidraget riktas till en grupp vuxna med liten eller
            ingen studievana och ofta med en sviktande tilltro till sin förmåga
            att studera. Det är den gruppen som nu aktivt ska sökas upp och
            ges möjlighet att under 50 veckor komplettera sina kunskaper och
            pröva på hur det är att studera.
          </note>
          <note>
            Det är därför viktigt att villkoren för rekryteringsbidraget
            inte är avskräckande. Det gäller både ekonomiska risker och prestationskrav.
            Därför har rekryteringsbidraget fått en generös utformning som
            innebär att bidraget åtföljs av olika stödåtgärder.
          </note>
          <note>
            Kommunerna ska aktivt söka och stödja människor som är i behov
            av den här formen för att kunna våga påbörja och satsa på egna
            studier även i fortsättningen.
          </note>
          <note>
            Invändningarna från oppositionen mot förslaget berör egentligen
            inte så mycket själva rekryteringsbidraget utan till stor del
            brister i studiemedelssystemet sett i dess helhet. Det gäller
            t.ex., som några anför, att nuvarande studiemedelssystem inte
            är anpassat efter det livslånga lärandet. Moderaterna efterlyser
            ett generellt studiestöd som är lika för alla, och föreslår också
            införandet av kompetenskonton. Centern har ställt sig tveksam
            till åldersgränserna 25-50 år, som skär i principen som gäller
            för studiemedel i sin helhet.
          </note>
          <note>
            Jag kan hålla med om att vårt nuvarande studiemedelssystem inte
            är konstruerat för att passa det livslånga lärandet, men det är
            en annan och större fråga som kräver både utredning och parlamentarisk
            behandling. Frågan är alltså rätt omfattande, så den får vi väl
            återkomma till. Miljöpartiet har motionerat om en sådan utredning.
          </note>
          <note>
            Individuella kompetenskonton har införts som ett led i den skatteväxling
            som Miljöpartiet har fått gehör för i regeringsförhandlingarna.
            Självfallet stöder
          </note>
          <note>
            Miljöpartiet den formen. Men det är naturligtvis inte en riktigt
            lämplig form för den grupp som i nuläget behöver hjälp för att
            komma i gång och pröva hur det är att studera.
          </note>
          <note>
            Vi vill naturligtvis allihop ta bort åldersgränserna.
          </note>
          <note>
            Vi tycker att de är en begränsning som vi borde ha sluppit se.
            Det gäller framför allt begränsningen uppåt. Men det skulle innebära
            en kostnadsökning för staten som ligger långt utöver de resurser
            som fanns tillgängliga i budgeten när förslaget lades fram.
          </note>
          <note>
            Som jag ser det kommer rekryteringsbidraget i den föreslagna
            form det nu har att ha en mycket viktigt funktion och vara till
            stor hjälp för många människor som annars hade lämnats utanför
            möjligheten att delta i det livslånga lärandet.
          </note>
          <note>
            Miljöpartiet står bakom förslaget, som stöds av utskottsmajoriteten.
            Jag yrkar bifall till förslaget i utskottets betänkande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 18 §.)
          </note>
          <note>
            17 § Etik i forskningen
          </note>
          <note>
            Föredrogs utbildningsutskottets betänkande 2001/02:UbU16
          </note>
          <note>
            Etik i forskningen.
          </note>
          <note type="speaker">
            Anf. 192 PER BILL (m):
          </note>
          <note>
            Herr talman! Jag vill börja med att yrka bifall till reservation
            1 i betänkandet.
          </note>
          <note>
            Stamcellsforskningen och framför allt de stora framstegen inom
            terapeutisk kloning har gjort att det är nödvändigt att föra en
            debatt och ställa upp en del riktlinjer för etiken i forskningen.
          </note>
          <note>
            En proposition som skulle avhandla detta var också på gång. Vi
            har väntat, och vi har väntat och vi har väntat! Nu ser det ut
            som om vi kommer att få vänta till efter valet. Det blir med andra
            ord en ny regering som får försöka att så blocköverskridande som
            möjligt hitta ramar för etiken inom forskningen. Den här regeringen
            klarade tydligen inte av det.
          </note>
          <note type="speaker">
            Anf. 193 YVONNE ANDERSSON (kd):
          </note>
          <note>
            Herr talman! Först yrkar jag bifall till vår reservation nr 2.
          </note>
          <note>
            Sedan vill jag redan nu tacka för tiden och samarbetet med mina
            utskottskamrater och kansliets personal.
          </note>
          <note>
            Därefter vill jag beklaga att vi under mandatperioden inte har
            fått någon proposition av regeringen i det angelägna ärende som
            etik i forskningen är. Nu är det en ny regering som får försöka
            sig på uppdraget.
          </note>
          <note>
            Timmen är sen, och därför vill jag sist men inte minst berätta
            något, och mycket kort, om vår substans och våra synpunkter, som
            vi vill skicka med dem som ska arbeta med etik i forskningen.
            De handlar om den värdegrund som riksdagen fattade beslut om 1994
          </note>
          <note>
            och som ska gälla i samhället genom skolans verksamhet, nämligen
            människolivets okränkbarhet och människans lika värde. Det är
            också den som ska vara ledstjärna i alla de sammanhang där forskning
            utförs.
          </note>
          <note type="speaker">
            Anf. 194 ULF NILSSON (fp):
          </note>
          <note>
            Herr talman! Jag inleder med att rikta ett mycket varmt tack
            till mina utskottskolleger för en stimulerande debattmiljö och
            för många både roliga och spännande samtal. Ett mycket varmt tack
            också till den kanslipersonal som har gjort detta arbete möjligt
            över huvud taget.
          </note>
          <note>
            När det gäller fri forskning är vår liberala utgångspunkt att
            forskningens frihet inte får inskränkas.
          </note>
          <note>
            Tvärtom finns det ett samband i den högre utbildningens och forskningens
            historia mellan självstyre å ena sidan och vetenskapligt nytänkande
            å den andra.
          </note>
          <note>
            Genomgående har den vetenskapliga utvecklingen varit överlägsen
            i sådana kulturer där universiteten har stått fria från politisk
            och religiös styrning.
          </note>
          <note>
            Det är många forskningsuppslag som för sin egen tid har verkat
            helt vansinniga eller helt omoraliska men som hundra år senare
            visar sig vara banbrytande.
          </note>
          <note>
            Det är just det som skapar en god forskningsmiljö -
          </note>
          <note>
            att forskare ibland ställer fel frågor, som inte leder någonstans,
            men ibland också av en slump hittar en fantastisk öppning för
            användbar forskning.
          </note>
          <note>
            När det gäller etiska aspekter kan det naturligtvis låta rimligt
            när man hör att staten ska uttrycka vilka värdegrunder forskningen
            ska vila på. Men jag tror att det är en farlig väg när man börjar
            resonera på det sättet. Då öppnar man ju för en styrning som är
            negativ för forskningen.
          </note>
          <note>
            Folkpartiet är tydligt i sitt budskap här. Vi säger att det inte
            finns några frågor som forskaren inte får ställa och inte heller
            några resultat som forskaren inte får komma fram till. Börjar
            den politiska ledningen lägga sina värderande aspekter på vad
            forskningen ska syssla med så kommer den självständiga forskaren
            att hindras, och forskningspolitiken riskerar att bli så styrande
            att nya vägar inte hittas. Sedan är det en helt annan sak att
            det måste finnas lagar och regler för metoder som forskningen
            ska använda. Varken forskare eller andra människor har t.ex. rätt
            att utsätta andra människor för lidande eller över huvud taget
            göra något mot deras vilja. Forskarna har naturligtvis inte heller
            rätt att t.ex. förstöra miljö och natur. Lagarna ska gälla lika
            för alla.
          </note>
          <note>
            Jag tror att en del människor ibland blandar ihop dessa saker.
            Forskningens frågor och resultat måste alltid vara fria, men forskningens
            metoder måste kunna begränsas.
          </note>
          <note>
            De etiska kommittéer som i dag finns inom vetenskapssamhället
            tycker vi är ganska bra forum för forskarna att diskutera och
            bedöma etiska forskningsfrågor.
          </note>
          <note>
            Det återstår att se vilka förslag om forskningsetik som så småningom
            kommer från regeringen. Redan i dag vill jag säga att Folkpartiets
            utgångspunkt är att eventuella nya regler i första hand ska handla
            om metoder och inte om forskningens innehåll.
          </note>
          <note>
            Jag avslutar, herr talman, med att yrka bifall till
          </note>
          <note>
            Folkpartiets reservation 3.
          </note>
          <note type="speaker">
            Anf. 195 INGER LUNDBERG (s):
          </note>
          <note>
            Herr talman! Jag vill börja med att yrka bifall till förslaget
            i betänkandet och instämma i det Per Bill sade om den mycket snabba
            utveckling som nu sker på bioteknikområdet, som också gör att
            diskussionen om etikprövning är väldigt angelägen. Det gäller
            också till dels på det samhällsvetenskapliga området.
          </note>
          <note>
            Det är mot den bakgrunden regeringen nu bereder en proposition
            om etikprövning av forskning som berör människor.
          </note>
          <note>
            Vi återkommer i höst till en ingående debatt kring de frågorna.
            Det är självfallet den socialdemokratiska regeringens intention
            att få så bred uppslutning som möjligt kring dessa frågor. Jag
            vill försäkra Per Bill om att vi är inställda på att det ska vara
            en socialdemokratisk regering som lägger fram den propositionen.
          </note>
          <note>
            Jag vill inte gå in i någon sakdebatt. Men med anledning av Yvonne
            Anderssons uttalande om att
          </note>
          <note>
            Kristdemokraterna kommer att slåss för att forskningen ska baseras
            på kristen etik och västerländsk humanism vill jag väldigt starkt
            markera att vi har en annan uppfattning. Där har övriga riksdagspartier
            också en annan uppfattning. Vi får återkomma till den debatten
            i valrörelsen.
          </note>
          <note>
            Slutligen, herr talman, vill jag önska alla utskottskamrater
            en trevlig sommar. Jag riktar ett varmt och innerligt tack till
            Eva Johansson och Torgny
          </note>
          <note>
            Danielsson - två fantastiskt fina och engagerade kamrater i utskottet
            som har betytt mycket i debatterna. Tack ska ni ha. Ni kommer
            att betyda mycket i den politiska debatten framgent.
          </note>
          <note type="speaker">
            Anf. 196 YVONNE ANDERSSON (kd) replik:
          </note>
          <note>
            Herr talman! Jag vill bara fästa er uppmärksamhet på att det
            jag talade om var att människolivets okränkbarhet och människors
            lika värde ska vara ledstjärnor. Det ville jag skicka med inför
            det fortsatta arbetet.
          </note>
          <note type="speaker">
            Anf. 197 INGER LUNDBERG (s) replik:
          </note>
          <note>
            Herr talman! Det jag reagerade på var inte Yvonne Anderssons
            uttalande om människors lika värde utan den markering Kristdemokraterna
            har gjort i sina motioner och reservationer kring att kristen
            etik och västerländsk humanism ska skrivas in som grundpelare
            för svensk forskning. Låt oss återkomma till den debatten i valrörelsen.
          </note>
          <note type="speaker">
            Anf. 198 SOFIA JONSSON (c):
          </note>
          <note>
            Herr talman! Som flera har sagt skulle det egentligen ha funnits
            en proposition som underlag för dagens diskussion, men den har
            blivit uppskjuten.
          </note>
          <note>
            Jag vill kort tala om Centerpartiets syn på forskningen och friheten.
            Den fria, kritiskt tänkande och granskande forskningen är ett
            av de viktigaste inslagen i det öppna samhället. Därför är två
            av huvuduppgifterna för utbildnings- och forskningspolitiken att
            slå vakt om ett fritt kunskapssökande och stimulera det öppna
            samhället.
          </note>
          <note>
            Det är inte kunskapen i sig som är farlig eller oetisk. Däremot
            kan tillämpningen av kunskapen vara både oetisk och ibland farlig.
            Ibland är det t.o.m.
          </note>
          <note>
            svårt att skilja mellan kunskapen i sig och dess tilllämpning.
          </note>
          <note>
            En sak som är viktig att tänka på och ha med sig framöver i den
            diskussion vi ska föra är vikten av att på något sätt skapa ett
            regelverk för etikprövning av forskningen. Men det får vi återkomma
            till under hösten, herr talman.
          </note>
          <note>
            Jag vill som flera andra passa på att tacka för denna mandatperiod
            - för de fyra åren. Jag tackar både ledamöterna och personalen
            i utbildningsutskottet.
          </note>
          <note type="speaker">
            Anf. 199 GUNNAR GOUDE (mp):
          </note>
          <note>
            Herr talman! Vi får, precis som Sofia Jonsson sade, tillfälle
            att återkomma till frågan om etik i forskningen när regeringen
            kommer med sin aviserade proposition i ärendet. Nu behandlar vi
            motioner från allmänna motionstiden. Det finns tre reservationer
            i betänkandet - en från vardera Moderaterna, Folkpartiet och Kristdemokraterna.
            De handlar samtliga om forskningens frihet och relationen till
            etik och moral vad framför allt gäller forskningens tillämpning.
            Både
          </note>
          <note>
            Per Bill och Ulf Nilsson har i sina anföranden deklarerat det
            som också står i reservationerna, dvs. att forskningens frihet
            ska vara stor och orörd. Det framgår väldigt tydligt i motionerna
            från båda partierna.
          </note>
          <note>
            Jag vill ta upp frågan därför att det i Kristdemokraternas reservation
            framförs åsikter som jag tycker är djupt oroande. Man skriver
            i sin reservation att
          </note>
          <note>
            "det är viktigt att forskningens värdegrund är tydlig.
          </note>
          <note>
            Denna bör enligt vår mening vara förankrad i den kristna etiken
            och västerländsk humanism".
          </note>
          <note>
            Man skulle kunna tro att det är den kortfattade sammanfattningen
            av motionen som gör att reservationstexten blir så här, men så
            är det inte. Resonemanget utvecklas i stället ytterligare i motionen.
            Argumentationen är i mina ögon underlig och glidande på ett sätt
            som väcker farhågor.
          </note>
          <note>
            Man börjar visserligen med att säga att den fria forskningen
            ska sträva efter en objektiv hållning till kunskap, men sedan
            konstaterar man raskt att kunskap aldrig är värdeneutral. Man
            tar sedan steget fullt ut och säger att "Kristdemokraterna har
            som målsättning att forskningen ska vara värdeförankrad". Efter
            det talar man i motionen om att den värdegrund som ska gälla ska
            vara förankrad i den kristna etiken och västerländsk humanism.
            Så knyter man ihop säcken genom att deklarera följande: "Vi anser
            att denna värdegrund bör vara vägledande även för forskningen".
            Vart tog forskningens frihet vägen?
          </note>
          <note>
            Jag tror att alla idéhistoriker är överens om att de perioder
            under vilka kristen värdegrund har varit vägledande för forskningen
            hör till de mörkaste i den västerländska vetenskapens historia.
            Tiden fram t.o.m. 1500-talet - medeltiden - då just den kristna
            värdegrunden var, för att uttrycka det milt, vägledande, brukar
            snarast beskrivas som en period av stagnation och vetenskapligt
            mörker. Vägledningen från den då starka kyrkan var som bekant
            mycket konkret när det gäller forskare vars forskning eller resultat
            stod i strid med den kristna värdegrunden.
          </note>
          <note>
            Jag tror inte att Kristdemokraterna pläderar för ett medeltida
            förhållningssätt till forskningens frihet, men jag tycker att
            de skrivningar man nu presenterar tydligt pekar i den riktningen.
            Om Kristdemokraterna inte alls tycker att denna kristna värdegrund
            bör vara vägledande för forskningen finns det nu möjlighet att
            tala om det. Det är faktiskt angeläget, för det står så i motion
            2001/02:Ub438 under rubriken
          </note>
          <note>
            "Värdeförankrad forskning".
          </note>
          <note type="speaker">
            Anf. 200 YVONNE ANDERSSON (kd) replik:
          </note>
          <note>
            Herr talman! Min uppfattning är att Gunnar Goude här har valt
            att missförstå vår ambition, som jag försökte förtydliga i mitt
            mycket korta anförande.
          </note>
          <note>
            Först och främst kan jag deklarera att vi vill ha fri forskning.
            Jag kan också deklarera att vi inte vill ha den etik som vägledde
            medeltidens forskning. Vi vill ha den etik som är mixen av västerländsk
            humanism och kristen etik, och den symboliseras starkast av människolivets
            okränkbarhet och människors lika värde.
          </note>
          <note>
            Vår uppfattning om de här frågorna kom fram rätt så tydligt i
            debatten kring stamcellsforskningen, där människolivets okränkbarhet
            började diskuteras och där vi ville lyfta fram de här frågorna.
          </note>
          <note>
            Jag sade också tidigare i mitt anförande att vi vill återkomma
            till detta i samband med de diskussioner som en ny regering måste
            ha med riksdagens ledamöter och förtydliga detta. Men det är den
            värdegrund som beslutades 1994 i Sveriges riksdag, som bygger
            på människolivets okränkbarhet och människors lika värde, som
            ska vara ledstjärnan.
          </note>
          <note type="speaker">
            Anf. 201 GUNNAR GOUDE (mp) replik:
          </note>
          <note>
            Herr talman! Kan jag då uppfatta det som att det som nu står
            om att den kristna värdegrunden bör vara vägledande för forskningen
            egentligen inte alls gäller forskningen utan att det, precis som
            det står i Moderaternas och Folkpartiets motioner, handlar om
            valet av metodik och om hur forskningsresultaten ska tilllämpas?
          </note>
          <note type="speaker">
            Anf. 202 YVONNE ANDERSSON (kd) replik:
          </note>
          <note>
            Herr talman! Det är en rad överväganden som görs. Jag säger att
            detta ska vara ledstjärnan. Det innebär att man i de överväganden
            som görs hela tiden måste beakta människolivets okränkbarhet.
            Så ska man tolka det här.
          </note>
          <note>
            Man gör överväganden i val av forskningsfält, i val av metoder,
            när det gäller konsekvenserna och när det gäller hur man ska presentera
            resultat. Överallt har vi överväganden, och det är inget märkligt.
            Vi har alla ett raster av värderingar som tränger igenom vid viktiga
            överväganden.
          </note>
          <note type="speaker">
            Anf. 203 GUNNAR GOUDE (mp) replik:
          </note>
          <note>
            Herr talman! Jag tror att det är bra för den fortsatta diskussionen
            om Yvonne Andersson ser över texterna, för den som läser texten
            får ju ett annat intryck när det står att den kristna värdegrunden
            bör vara vägledande för forskningen. Tyvärr uttrycker också texten
            i motionen någonting mycket bredare än det som Yvonne Andersson
            säger nu.
          </note>
          <note>
            Därmed skulle jag vilja sätta punkt och tacka för tiden i utskottet
            under den här mandatperioden. Det tacket riktas både till kollegerna
            i utskottet för alla trevliga diskussioner och för ett bra samarbete
            och naturligtvis till vårt kansli som betyder så mycket för hela
            utskottet.
          </note>
          <note type="speaker">
            Anf. 204 EVA JOHANSSON (s):
          </note>
          <note>
            Herr talman! Jag vill gärna återgälda Inger Lundbergs tack, men
            jag vill rikta mitt tack till alla kamrater i utskottet och till
            kansliet. Jag vill också rikta det till alla ledamöter, både partivänner
            och andra vänner, i kammaren.
          </note>
          <note>
            Utbildningsfrågor är stimulerande. Det har också stimulerat debatten
            många gånger, ibland till en sådan gräns att det har frestat på
            talmännens tålamod. Jag vill tacka talmännen för att ni har haft
            detta tålamod.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 18 §.)
          </note>
          <note>
            18 § Beslut om ärenden som slutdebatterats vid dagens sammanträde
          </note>
          <note>
            KU35 Redogörelse för behandlingen av riksdagens skrivelser till
            regeringen
          </note>
          <note>
            Kammaren biföll utskottets förslag.
          </note>
          <note>
            KU26 Östersjömiljarderna
          </note>
          <note>
            Kammaren biföll utskottets förslag.
          </note>
          <note>
            LU24 Utökad resegaranti för konsumenter
          </note>
          <note>
            Kammaren biföll utskottets förslag.
          </note>
          <note>
            LU26 Ändringar i förmånsrättsordningen, m.m.
          </note>
          <note>
            Kammaren biföll utskottets förslag.
          </note>
          <note>
            LU27 Partnerskap och adoption, m.m.
          </note>
          <note>
            Punkt 1 (Avslag på propositionen såvitt avser adoption och vårdnadshavare)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            Votering:
          </note>
          <note>
            198 för utskottet
          </note>
          <note>
            38 för res. 1
          </note>
          <note>
            71 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 9 m, 34 v, 12 c, 15 mp, 9 fp, 1 -
          </note>
          <note>
            För res. 1: 1 m, 37 kd
          </note>
          <note>
            Avstod: 60 m, 4 c, 6 fp, 1 -
          </note>
          <note>
            Frånvarande: 13 s, 11 m, 9 v, 5 kd, 2 c, 1 mp, 1 fp
          </note>
          <note>
            Anne-Katrine Dunker (m) och Runar Patriksson (fp)
          </note>
          <note>
            anmälde att de avsett att avstå från att rösta men markerats
            ha röstat ja.
          </note>
          <note>
            Punkt 2 (Avslag på propositionen såvitt avser adoption)
          </note>
          <note>
            1. utskottet
          </note>
          <note>
            2. res. 2 (m)
          </note>
          <note>
            Votering:
          </note>
          <note>
            193 för utskottet
          </note>
          <note>
            66 för res. 2
          </note>
          <note>
            49 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 6 m, 34 v, 12 c, 15 mp, 8 fp
          </note>
          <note>
            För res. 2: 1 s, 62 m, 1 c, 2 -
          </note>
          <note>
            Avstod: 2 m, 37 kd, 3 c, 7 fp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp
          </note>
          <note>
            Punkt 3 (Avslag på propositionen såvitt avser internationella
            adoptioner m.m.)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. under överläggningen framställt yrkande (m)
          </note>
          <note>
            Votering:
          </note>
          <note>
            183 för utskottet
          </note>
          <note>
            115 för yrk.
          </note>
          <note>
            10 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 6 m, 33 v, 12 c, 15 mp, 8 fp
          </note>
          <note>
            För yrk.: 4 s, 63 m, 1 v, 37 kd, 2 c, 6 fp, 2 -
          </note>
          <note>
            Avstod: 6 s, 1 m, 2 c, 1 fp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp
          </note>
          <note>
            Punkt 12 (Assisterad befruktning vid allmänt sjukhus)
          </note>
          <note>
            1. utskottet
          </note>
          <note>
            2. res. 7 (v)
          </note>
          <note>
            Votering:
          </note>
          <note>
            209 för utskottet
          </note>
          <note>
            49 för res. 7
          </note>
          <note>
            50 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 59 m, 1 v, 14 c, 14 fp, 2 -
          </note>
          <note>
            För res. 7: 1 m, 33 v, 15 mp
          </note>
          <note>
            Avstod: 10 m, 37 kd, 2 c, 1 fp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp
          </note>
          <note>
            Punkt 17 (Allmän översyn av adoptionslagstiftningen)
          </note>
          <note>
            1. utskottet
          </note>
          <note>
            2. res. 10 (kd, m)
          </note>
          <note>
            3. res. 11 (c)
          </note>
          <note>
            Kammaren fastställde med acklamation res. 10 som kontraproposition
            i huvudvoteringen.
          </note>
          <note>
            Huvudvotering:
          </note>
          <note>
            175 för utskottet
          </note>
          <note>
            108 för res. 10
          </note>
          <note>
            24 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 34 v, 15 mp, 8 fp
          </note>
          <note>
            För res. 10: 63 m, 37 kd, 6 fp, 2 -
          </note>
          <note>
            Avstod: 7 m, 16 c, 1 fp
          </note>
          <note>
            Frånvarande: 13 s, 11 m, 9 v, 5 kd, 2 c, 1 mp, 1 fp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            LU28 Mål och inriktning för det svenska arbetet med konsumentfrågor
            i EU
          </note>
          <note>
            Punkt 1 (Principiella frågor)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            234 för utskottet
          </note>
          <note>
            72 för res. 1
          </note>
          <note>
            1 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 34 v, 35 kd, 16 c, 15 mp, 15 fp
          </note>
          <note>
            För res. 1: 70 m, 2 -
          </note>
          <note>
            Avstod: 1 kd
          </note>
          <note>
            Frånvarande: 12 s, 11 m, 9 v, 6 kd, 2 c, 1 mp, 1 fp
          </note>
          <note>
            Punkt 2 (Lagstiftning)
          </note>
          <note>
            1. utskottet
          </note>
          <note>
            2. res. 2 (v)
          </note>
          <note>
            Votering:
          </note>
          <note>
            257 för utskottet
          </note>
          <note>
            49 för res. 2
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 69 m, 37 kd, 16 c, 15 fp, 2 -
          </note>
          <note>
            För res. 2: 34 v, 15 mp
          </note>
          <note>
            Frånvarande: 13 s, 12 m, 9 v, 5 kd, 2 c, 1 mp, 1 fp
          </note>
          <note>
            Punkt 7 (Livsmedelsfrågor)
          </note>
          <note>
            1. utskottet
          </note>
          <note>
            2. res. 4 (kd, c)
          </note>
          <note>
            Votering:
          </note>
          <note>
            216 för utskottet
          </note>
          <note>
            53 för res. 4
          </note>
          <note>
            39 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 69 m, 4 v, 7 mp, 15 fp, 2 -
          </note>
          <note>
            För res. 4: 37 kd, 16 c
          </note>
          <note>
            Avstod: 1 m, 30 v, 8 mp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp
          </note>
          <note>
            Punkt 17 (Tillämplig lag i utomobligatoriska tvister)
          </note>
          <note>
            1. utskottet
          </note>
          <note>
            2. res. 11 (v, fp)
          </note>
          <note>
            Votering:
          </note>
          <note>
            243 för utskottet
          </note>
          <note>
            64 för res. 11
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 69 m, 37 kd, 16 c, 2 -
          </note>
          <note>
            För res. 11: 34 v, 15 mp, 15 fp
          </note>
          <note>
            Frånvarande: 12 s, 12 m, 9 v, 5 kd, 2 c, 1 mp, 1 fp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            LU29 Lag om elektronisk handel och andra informationssamhällets
            tjänster, m.m.
          </note>
          <note>
            Kammaren biföll utskottets förslag.
          </note>
          <note>
            SoU19 Folkhälsofrågor
          </note>
          <note>
            Punkt 1 (Allmänt om folkhälsoarbete)
          </note>
          <note>
            1. utskottet
          </note>
          <note>
            2. res. 1 (v)
          </note>
          <note>
            Votering:
          </note>
          <note>
            205 för utskottet
          </note>
          <note>
            34 för res. 1
          </note>
          <note>
            68 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 69 m, 15 mp, 2 -
          </note>
          <note>
            För res. 1: 34 v
          </note>
          <note>
            Avstod: 1 m, 37 kd, 15 c, 15 fp
          </note>
          <note>
            Frånvarande: 12 s, 11 m, 9 v, 5 kd, 3 c, 1 mp, 1 fp
          </note>
          <note>
            Punkt 3 (Folkhälsoforskning)
          </note>
          <note>
            1. utskottet
          </note>
          <note>
            2. res. 7 (c)
          </note>
          <note>
            3. res. 8 (fp)
          </note>
          <note>
            Förberedande votering:
          </note>
          <note>
            21 för res. 7
          </note>
          <note>
            15 för res. 8
          </note>
          <note>
            272 avstod
          </note>
          <note>
            41 frånvarande
          </note>
          <note>
            Kammaren biträdde res. 7.
          </note>
          <note>
            Huvudvotering:
          </note>
          <note>
            206 för utskottet
          </note>
          <note>
            16 för res. 7
          </note>
          <note>
            86 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 68 m, 1 v, 1 kd, 15 mp, 2 -
          </note>
          <note>
            För res. 7: 16 c
          </note>
          <note>
            Avstod: 2 m, 33 v, 36 kd, 15 fp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp
          </note>
          <note>
            Punkt 5 (Psykisk ohälsa och stress)
          </note>
          <note>
            1. utskottet
          </note>
          <note>
            2. res. 9 (kd)
          </note>
          <note>
            Votering:
          </note>
          <note>
            270 för utskottet
          </note>
          <note>
            37 för res. 9
          </note>
          <note>
            1 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 70 m, 34 v, 16 c, 15 mp, 14 fp,
          </note>
          <note>
            2 -
          </note>
          <note>
            För res. 9: 37 kd
          </note>
          <note>
            Avstod: 1 fp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp
          </note>
          <note>
            Punkt 7 (Skadliga ljudnivåer)
          </note>
          <note>
            1. utskottet
          </note>
          <note>
            2. res. 10 (v, kd)
          </note>
          <note>
            Votering:
          </note>
          <note>
            204 för utskottet
          </note>
          <note>
            89 för res. 10
          </note>
          <note>
            14 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 69 m, 15 c, 1 -
          </note>
          <note>
            För res. 10: 34 v, 37 kd, 1 c, 14 mp, 2 fp, 1 -
          </note>
          <note>
            Avstod: 1 mp, 13 fp
          </note>
          <note>
            Frånvarande: 12 s, 12 m, 9 v, 5 kd, 2 c, 1 mp, 1 fp
          </note>
          <note>
            Punkt 9 (Insatser mot olika sjukdomar)
          </note>
          <note>
            1. utskottet
          </note>
          <note>
            2. res. 13 (m, kd)
          </note>
          <note>
            Votering:
          </note>
          <note>
            168 för utskottet
          </note>
          <note>
            107 för res. 13
          </note>
          <note>
            32 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 3 v, 16 c, 15 mp, 14 fp, 1 -
          </note>
          <note>
            För res. 13: 69 m, 37 kd, 1 -
          </note>
          <note>
            Avstod: 31 v, 1 fp
          </note>
          <note>
            Frånvarande: 12 s, 12 m, 9 v, 5 kd, 2 c, 1 mp, 1 fp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU23 Barnpolitiken - arbetet med strategin för att förverkliga
            FN:s konvention om barnets rättigheter
          </note>
          <note>
            Punkt 2 (Barnfamiljernas ekonomiska situation, m.m.)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 3 (c)
          </note>
          <note>
            Förberedande votering:
          </note>
          <note>
            71 för res. 1
          </note>
          <note>
            21 för res. 3
          </note>
          <note>
            215 avstod
          </note>
          <note>
            42 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            176 för utskottet
          </note>
          <note>
            71 för res. 1
          </note>
          <note>
            60 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 34 v, 8 mp, 15 fp
          </note>
          <note>
            För res. 1: 70 m, 1 -
          </note>
          <note>
            Avstod: 37 kd, 16 c, 7 mp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp,
          </note>
          <note>
            1 -
          </note>
          <note>
            Punkt 4 (Genomförandet av FN:s barnkonvention)
          </note>
          <note>
            1. utskottet
          </note>
          <note>
            2. res. 6 (fp)
          </note>
          <note>
            Votering:
          </note>
          <note>
            276 för utskottet
          </note>
          <note>
            16 för res. 6
          </note>
          <note>
            15 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 70 m, 34 v, 37 kd, 1 c, 14 mp, 1 -
          </note>
          <note>
            För res. 6: 1 mp, 15 fp
          </note>
          <note>
            Avstod: 15 c
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp,
          </note>
          <note>
            1 -
          </note>
          <note>
            Punkt 5 (Barnperspektiv i statsbudgeten)
          </note>
          <note>
            1. utskottet
          </note>
          <note>
            2. res. 7 (v, c, mp)
          </note>
          <note>
            Votering:
          </note>
          <note>
            238 för utskottet
          </note>
          <note>
            65 för res. 7
          </note>
          <note>
            4 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 70 m, 37 kd, 11 fp, 1 -
          </note>
          <note>
            För res. 7: 34 v, 16 c, 15 mp
          </note>
          <note>
            Avstod: 4 fp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp,
          </note>
          <note>
            1 -
          </note>
          <note>
            Punkt 21 (Psykisk ohälsa)
          </note>
          <note>
            1. utskottet
          </note>
          <note>
            2. res. 15 (v, fp)
          </note>
          <note>
            Votering:
          </note>
          <note>
            206 för utskottet
          </note>
          <note>
            63 för res. 15
          </note>
          <note>
            37 avstod
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 70 m, 16 c, 1 -
          </note>
          <note>
            För res. 15: 34 v, 15 mp, 14 fp
          </note>
          <note>
            Avstod: 37 kd
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 2 fp,
          </note>
          <note>
            1 -
          </note>
          <note>
            Punkt 40 (Sänkning av rösträttsåldern)
          </note>
          <note>
            1. utskottet
          </note>
          <note>
            2. res. 28 (mp)
          </note>
          <note>
            Votering:
          </note>
          <note>
            286 för utskottet
          </note>
          <note>
            19 för res. 28
          </note>
          <note>
            2 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 70 m, 31 v, 37 kd, 15 c, 13 fp,
          </note>
          <note>
            1 -
          </note>
          <note>
            För res. 28: 2 v, 1 c, 15 mp, 1 fp
          </note>
          <note>
            Avstod: 1 v, 1 fp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp,
          </note>
          <note>
            1 -
          </note>
          <note>
            Punkt 54 (Barn till bl.a. missbrukare och psykiskt funktionshindrade)
          </note>
          <note>
            1. utskottet
          </note>
          <note>
            2. res. 40 (kd)
          </note>
          <note>
            Votering:
          </note>
          <note>
            208 för utskottet
          </note>
          <note>
            38 för res. 40
          </note>
          <note>
            61 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 70 m, 1 v, 16 c, 1 fp, 1 -
          </note>
          <note>
            För res. 40: 37 kd, 1 fp
          </note>
          <note>
            Avstod: 33 v, 15 mp, 13 fp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp,
          </note>
          <note>
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU14 Riksbankens Jubileumsfonds verksamhet under år 2001
          </note>
          <note>
            Kammaren biföll utskottets förslag.
          </note>
          <note>
            UbU15 Rekryteringsbidrag vid vuxenstudier
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            Votering:
          </note>
          <note>
            221 för utskottet
          </note>
          <note>
            83 för res. 1
          </note>
          <note>
            2 avstod
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 1 m, 34 v, 37 kd, 16 c, 15 mp
          </note>
          <note>
            För res. 1: 69 m, 13 fp, 1 -
          </note>
          <note>
            Avstod: 2 fp
          </note>
          <note>
            Frånvarande: 13 s, 11 m, 9 v, 5 kd, 2 c, 1 mp, 1 fp,
          </note>
          <note>
            1 -
          </note>
          <note>
            Göte Jonsson (m) anmälde att han avsett att rösta nej men markerats
            ha röstat ja.
          </note>
          <note>
            Punkt 2 (Införande av rekryteringsbidrag till vuxenstuderande)
          </note>
          <note>
            1. utskottet
          </note>
          <note>
            2. res. 2 i motsvarande del (fp)
          </note>
          <note>
            Votering:
          </note>
          <note>
            230 för utskottet
          </note>
          <note>
            13 för res. 2
          </note>
          <note>
            64 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 44 m, 34 v, 16 c, 15 mp, 1 fp, 1 -
          </note>
          <note>
            För res. 2: 13 fp
          </note>
          <note>
            Avstod: 26 m, 37 kd, 1 fp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp,
          </note>
          <note>
            1 -
          </note>
          <note>
            Punkt 3 (Åldersgräns för rekryteringsbidraget)
          </note>
          <note>
            1. utskottet
          </note>
          <note>
            2. res. 4 i motsvarande del (c)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 7 (Sammanhållet studiestödssystem)
          </note>
          <note>
            1. utskottet
          </note>
          <note>
            2. res. 3 i motsvarande del (kd)
          </note>
          <note>
            Votering:
          </note>
          <note>
            234 för utskottet
          </note>
          <note>
            37 för res. 3
          </note>
          <note>
            36 avstod
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 36 m, 34 v, 16 c, 13 mp, 15 fp,
          </note>
          <note>
            1 -
          </note>
          <note>
            För res. 3: 37 kd
          </note>
          <note>
            Avstod: 34 m, 2 mp
          </note>
          <note>
            Frånvarande: 12 s, 11 m, 9 v, 5 kd, 2 c, 1 mp, 1 fp,
          </note>
          <note>
            1 -
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU16 Etik i forskningen
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            4. res. 3 (fp)
          </note>
          <note>
            Förberedande votering 1:
          </note>
          <note>
            38 för res. 2
          </note>
          <note>
            15 för res. 3
          </note>
          <note>
            253 avstod
          </note>
          <note>
            43 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            73 för res. 1
          </note>
          <note>
            38 för res. 2
          </note>
          <note>
            195 avstod
          </note>
          <note>
            43 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            184 för utskottet
          </note>
          <note>
            71 för res. 1
          </note>
          <note>
            51 avstod
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 34 v, 15 c, 15 mp, 1 fp
          </note>
          <note>
            För res. 1: 70 m, 1 -
          </note>
          <note>
            Avstod: 37 kd, 14 fp
          </note>
          <note>
            Frånvarande: 12 s, 11 m, 9 v, 5 kd, 3 c, 1 mp, 1 fp,
          </note>
          <note>
            1 -
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Näringsutskottets betänkanden
          </note>
          <note>
            2001/02:NU17 Energipolitik
          </note>
          <note>
            2001/02:NU16 Ändringar i konkurrenslagen för effektivare kartellbekämpning,
            m.m.
          </note>
          <note>
            Miljö- och jordbruksutskottets betänkande
          </note>
          <note>
            2001/02:MJU23 Ansvarsfullt fiske - svenska prioriteringar för
            EU:s framtida fiskeripolitik, m.m.
          </note>
          <note>
            Arbetsmarknadsutskottets betänkande
          </note>
          <note>
            2001/02:AU10 Ett system för individuell komptensutveckling
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 5 juni
          </note>
          <note>
            2001/02:1298 av Cristina Husmark Pehrsson (m) till finansminister
            Bosse Ringholm
          </note>
          <note>
            F-skattsedel
          </note>
          <note>
            2001/02:1299 av Karin Pilsäter (fp) till finansminister Bosse
            Ringholm
          </note>
          <note>
            F-skattsedel för kvinnliga företagare
          </note>
          <note>
            2001/02:1300 av Per-Samuel Nisser (m) till statsrådet
          </note>
          <note>
            Ulrica Messing
          </note>
          <note>
            Sveaskogs uppdrag
          </note>
          <note>
            2001/02:1301 av Britt-Marie Danestig (v) till utbildningsminister
            Thomas Östros
          </note>
          <note>
            Tandhygienistutbildningen
          </note>
          <note>
            2001/02:1302 av Runar Patriksson (fp) till försvarsminister Björn
            von Sydow
          </note>
          <note>
            Helikopterverksamheten på Säve
          </note>
          <note>
            2001/02:1303 av Ola Sundell (m) till statsrådet Ulrica
          </note>
          <note>
            Messing
          </note>
          <note>
            Produktionsstöd
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 11 juni.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 5 juni
          </note>
          <note>
            2001/02:1234 av Hans Hoff (s) till justitieminister
          </note>
          <note>
            Thomas Bodström
          </note>
          <note>
            Sekretess av personuppgifter
          </note>
          <note>
            2001/02:1240 av Ester Lindstedt-Staaf (kd) till miljöminister
            Kjell Larsson
          </note>
          <note>
            Åtgärdsstrategier för miljön
          </note>
          <note>
            2001/02:1243 av Per Unckel (m) till statsrådet Mona
          </note>
          <note>
            Sahlin
          </note>
          <note>
            Sveriges 3 G-utbyggnad
          </note>
          <note>
            2001/02:1244 av Alice Åström (v) till justitieminister
          </note>
          <note>
            Thomas Bodström
          </note>
          <note>
            Osmo Vallo-utredningen
          </note>
          <note>
            2001/02:1248 av Karl-Göran Biörsmark (fp) till statsrådet Jan
            O Karlsson
          </note>
          <note>
            Bujagalidammen i Uganda
          </note>
          <note>
            2001/02:1253 av Dan Kihlström (kd) till kulturminister Marita
            Ulvskog
          </note>
          <note>
            Public service-utredning
          </note>
          <note>
            2001/02:1256 av Inger René (m) till justitieminister
          </note>
          <note>
            Thomas Bodström
          </note>
          <note>
            Resurser för att bekämpa trafficking
          </note>
          <note>
            2001/02:1257 av Harald Nordlund (fp) till justitieminister Thomas
            Bodström
          </note>
          <note>
            Tolkar vid brottsofferjourerna
          </note>
          <note>
            2001/02:1258 av Murad Artin (v) till utrikesminister
          </note>
          <note>
            Anna Lindh
          </note>
          <note>
            Palestinska fångar i Israel
          </note>
          <note>
            2001/02:1260 av Margareta Cederfelt (m) till finansminister Bosse
            Ringholm
          </note>
          <note>
            Fastighetsskatten
          </note>
          <note>
            2001/02:1261 av Claes Stockhaus (v) till finansminister Bosse
            Ringholm
          </note>
          <note>
            Sjätte AP-fonden
          </note>
          <note>
            2001/02:1262 av Claes Stockhaus (v) till finansminister Bosse
            Ringholm
          </note>
          <note>
            Kapitalbasen för Sjätte AP-fonden
          </note>
          <note>
            2001/02:1263 av Per-Samuel Nisser (m) till statsrådet
          </note>
          <note>
            Lena Sommestad
          </note>
          <note>
            VA-sektorn
          </note>
          <note>
            2001/02:1264 av Kia Andreasson (mp) till statsrådet
          </note>
          <note>
            Jan O Karlsson
          </note>
          <note>
            Statslösa palestinier
          </note>
          <note>
            2001/02:1265 av Margareta Cederfelt (m) till miljöminister Kjell
            Larsson
          </note>
          <note>
            Förorenad mark
          </note>
          <note>
            2001/02:1268 av Anna Åkerhielm (m) till justitieminister Thomas
            Bodström
          </note>
          <note>
            Ersättning till vigselförrättare
          </note>
          <note>
            2001/02:1269 av Fanny Rizell (kd) till justitieminister
          </note>
          <note>
            Thomas Bodström
          </note>
          <note>
            1998 års föräldrabarksreform
          </note>
          <note>
            2001/02:1270 av Maria Larsson (kd) till statsrådet
          </note>
          <note>
            Jan O Karlsson
          </note>
          <note>
            Flyktingar från Kosovo
          </note>
          <note>
            2001/02:1276 av Berit Jóhannesson (v) till statsminister Göran
            Persson
          </note>
          <note>
            Indien och Pakistan
          </note>
          <note>
            2001/02:1277 av Annelie Enochson (kd) till justitieminister Thomas
            Bodström
          </note>
          <note>
            Polisen på västkusten
          </note>
          <note>
            2001/02:1278 av Berit Jóhannesson (v) till utrikesminister Anna
            Lindh
          </note>
          <note>
            Förhandlingslösning mellan Indien och Pakistan
          </note>
          <note>
            2001/02:1280 av Jan-Evert Rådhström (m) till miljöminister Kjell
            Larsson
          </note>
          <note>
            Blyförbudet
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 11 juni.
          </note>
          <note>
            22 § Kammaren åtskildes kl. 22.44.
          </note>
          <note>
            Förhandlingarna leddes av talmannen från sammanträdets början
            t.o.m. 10 §
          </note>
          <note>
            anf. 28 (delvis), av förste vice talmannen därefter t.o.m. anf.
            68 (delvis), av andre vice talmannen därefter t.o.m. anf. 107
            (delvis), av tredje vice talmannen därefter t.o.m. 11 § anf. 133
          </note>
          <note>
            (delvis), av talmannen därefter t.o.m. 14 § anf. 174 (delvis)
          </note>
          <note>
            och av förste vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
