<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--125</head>
          <docDate when="2002-06-14 00:00:00">2002-06-14 00:00:00</docDate>
        </div>
      </front>
      <body>
        <div>
          <note>
            14.00 - 15.25
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------------
          </note>
          <note>
            1 § Partiledardebatt
          </note>
          <note type="speaker">
            Anf. 1 BO LUNDGREN (m):
          </note>
          <note>
            "Du kanske tror att det är Persson eller bankerna eller regeringen
          </note>
          <note>
            Men det är folket som bygger landet
          </note>
          <note>
            Folket är dom enda som kan det"
          </note>
          <note>
            Fru Talman! Orden är hämtade från en låt av Ulf
          </note>
          <note>
            Lundell. Och så är det.
          </note>
          <note>
            Det är folket - enskilda människor - som har byggt och bygger
            landet. Det är människors arbete, företagande och idéer som gör
            att allas välstånd ökar och som gör att vi får in skatt till skolan,
            sjukvården och polisen.
          </note>
          <note>
            Men socialdemokraterna har vänt folket ryggen.
          </note>
          <note>
            Krångel och byråkrati kväver företagande. Höga skatter ger färre
            jobb och berövar människor kontrollen över deras egna liv. Och
            ändå får man inte valuta för skattepengarna.
          </note>
          <note>
            Under de senaste månaderna har jag rest mycket och träffat hundratals
            människor runtom i Sverige som socialdemokraterna har svikit.
          </note>
          <note>
            I Hedemora Evert som sedan länge köade för en höftledsoperation.
          </note>
          <note>
            Utanför Grebbestad ett pensionärspar som kanske måste lämna sitt
            hem eftersom fastighetsskatten höjts så kraftigt.
          </note>
          <note>
            I Lilla Edet människor som sett radio- och TV-
          </note>
          <note>
            affären läggas ned eftersom ingen ville försäkra den efter flera
            inbrott och rån.
          </note>
          <note>
            Och över hela landet människor som fastnat i nyfattigdom.
          </note>
          <note>
            För mig är alla som sliter i vardagen - trots att det lönar sig
            dåligt och trots att de inte får valuta för skattepengarna - samhällets
            verkliga hjältar. Men de får inte medalj, och många känner att
            varken tid eller pengar räcker till.
          </note>
          <note>
            Marie är ensamstående mamma till Petter, som är fem år. Hon arbetar
            heltid och har 16 000 kr i lön.
          </note>
          <note>
            Efter de höga skatterna, hyra, räkningar och bidrag har hon och
            Petter mindre än 3 000 kr kvar att leva på. Att förbättra situationen
            genom egna insatser är näst intill omöjligt.
          </note>
          <note>
            Marie sade så här i en intervju: "Jag har en dröm om att få åka
            till simhallen med min son." Det verkar otroligt att man ens kan
            fundera över något sådant, men sådan är nyfattigdomen i socialdemokraternas
            högskattestat. Och Marie är långt ifrån ensam. I går skrev Rädda
            Barnens ordförande i Dagens Nyheter om att 345 000 barn i Sverige
            har föräldrar som får socialbidrag eller lever helt utan marginaler.
          </note>
          <note>
            En annan av vardagens hjältar är Bo, som driver ett bageri med
            25 anställda i Borlänge. Han jobbar hårt för att försörja sig
            själv och för att kunna fortsätta att ge sina anställda arbete.
          </note>
          <note>
            Hos Bo, som betalar höga skatter på allt från mjöl till serveringspersonal,
            kostar en kanelbulle 7 kr. All vinst som han lyckas uppnå beskattas
            dubbelt.
          </note>
          <note>
            Socialdemokratiska Borlänge kommun driver också bageri men med
            skattepengar i ryggen. Därför kostar en kommunbulle bara 5 kr.
            Det skulle kunna driva Bos företag till konkurs och göra att hans
            anställda förlorar jobbet.
          </note>
          <note>
            Ska det vara så här? Jag tycker inte det.
          </note>
          <note>
            Under våren har vi på affischer kunnat läsa att socialdemokraterna
            är stolta men inte nöjda. Jag förstår att Göran Persson inte är
            nöjd, men jag fattar inte hur han kan vara stolt.
          </note>
          <note>
            Hur kan Göran Persson vara stolt över att fastighetsskatten driver
            pensionärer från deras hem? Hur kan han vara stolt över att hårt
            arbetande människor som Marie inte har tillräckligt mycket kvar
            efter skatt och känner att de inte räcker till? Hur kan han vara
            stolt över att företagare konkurreras ut av kommunala bolag?
          </note>
          <note>
            Fru talman! Efter åtta år med socialdemokraterna är det nästan
            en miljon människor som skulle kunna arbeta som inte gör det.
            Efter åtta år med Socialdemokraterna är fler sjukskrivna än någonsin,
            och för varje dag som går tappar Sverige i välstånd jämfört med
            andra länder. För några veckor sedan kom en undersökning som visade
            att om Sverige hade varit en delstat i USA skulle den ha varit
            den fattigaste.
          </note>
          <note>
            Om man jämför Sveriges och Finlands utveckling sedan 1994, när
            Socialdemokraterna började regera, blir eftersläpningen tydlig.
            Hade vi haft lika hög tillväxt som Finland, hade ett svenskt hushåll
            i dag haft ytterligare 4 000 kr i inkomst varje månad. Med de
            pengarna hade Marie kunnat ta sin son till badhuset, spara för
            framtiden och göra mycket annat.
          </note>
          <note>
            Jag förstår inte hur Göran Persson kan vara stolt.
          </note>
          <note>
            Under lång tid har politiken i Sverige inriktats alldeles för
            mycket på att fördela resurser och nästan inte alls på att skapa
            goda förutsättningar för att det ska finnas resurser att fördela.
            Det verkar som om de flesta politiker har glömt att tillväxt genom
            arbete och företagande är grunden för allt välstånd. Valrörelsen
            förra gången, 1998, präglades av mantrat "vård, skola, omsorg",
            men nästan inte alls av hur finansieringen av dessa verksamheter
            skulle kunna tryggas. Det är därför Sverige släpar efter.
          </note>
          <note>
            Eftersläpningen innebär inte bara att vi tappar i välstånd jämfört
            med andra länder - utan också att skatterna måste vara högre för
            att vi ska få in pengar till viktiga samhällsfunktioner, eftersom
            vår kaka att ta ut skatter av är mindre än andras.
          </note>
          <note>
            Med samma tillväxt som i Finland sedan 1994 och med en lika stor
            andel av ekonomin som i dag hade skolan haft 9 miljarder kronor
            mer, sjukvården 13
          </note>
          <note>
            miljarder mer och polisen 2 miljarder mer än i dag.
          </note>
          <note>
            Och dessutom: ju högre skatterna blir, desto sämre blir den ekonomiska
            utvecklingen och desto färre blir jobben. Det blir ännu svårare
            att finansiera de offentliga utgifterna, vilket leder till att
            socialdemokraterna höjer skatten ännu mer. Då blir barnen med
            föräldrar som behöver bidrag flera.
          </note>
          <note>
            LO har krävt en generell höjning av kommunalskatten med 2 kronor,
            och runtom i landet lägger socialdemokraterna nu fram sina skattehöjningsförslag.
          </note>
          <note>
            Trots att vi hade ännu ett världsrekord i skatter förra året
            lämnar var fjärde elev grundskolan utan de kunskaper som man behöver
            ha med sig i livet. Tiotusentals människor köar för vård i socialdemokratiska
            landsting, och vi har polisbrist i hela landet.
          </note>
          <note>
            Jag förstår inte hur Göran Persson kan vara stolt.
          </note>
          <note>
            Ni har regerat i åtta år och hela tiden skjutit problemen framför
            er. Det snackas mycket, men det görs desto mindre.
          </note>
          <note>
            Sedan 1994 har Socialdemokraterna tillsatt 965
          </note>
          <note>
            olika utredningar om det ena, om det andra, om det tredje och
            om det fjärde, men de har inte gjort någonting för att förbättra
            företagandeklimatet. Och i stället för att göra något för att
            komma till rätta med den exploderande sjukfrånvaron säger Göran
            Persson att förslag ska komma efter valet.
          </note>
          <note>
            Frågan är förstås efter vilket val.
          </note>
          <note>
            Fru talman! Aldrig har så många vackra ord betytt så lite för
            så många.
          </note>
          <note>
            Bokslutet över åtta år med socialdemokraterna borde i sig vara
            tillräckligt för att byta regering. Men det är värre än så.
          </note>
          <note>
            Med socialdemokraterna kommer Sverige att fortsätta att halka
            efter andra länder också under den kommande mandatperioden. Av
            regeringens egen vårproposition framgår att jämfört med OECD-
          </note>
          <note>
            genomsnittet kommer ett svenskt hushåll år 2006 att ha en inkomst
            som är ytterligare upp till 31 000 kr lägre: 2 500 kr per månad.
          </note>
          <note>
            Med socialdemokraterna stiger också skatten. Då kommer Marie
            och många fler att fortsätta att känna sig stressade och pressade
            för att pengarna inte räcker till, och företagare som Bo riskerar
            att få slå igen.
          </note>
          <note>
            Med socialdemokraterna kommer tusentals barn år efter år att
            lämna skolan utan de kunskaper som de behöver för att förverkliga
            sina livsdrömmar.
          </note>
          <note>
            Med den socialdemokratiska vårdgarantibluffen kommer vårdköerna
            att finnas kvar, och många kvinnor kommer också i fortsättningen
            att känna sig otrygga när de går hem på kvällen.
          </note>
          <note>
            Fru talman! Med en borgerlig regering får vardagshjältarna sin
            belöning:
          </note>
          <note>
            Alla som kan arbeta ska kunna ha ett jobb.
          </note>
          <note>
            Skatten ska vara så låg att den som har ett jobb kan leva på
            sin lön.
          </note>
          <note>
            Man ska få valuta för den skatt man betalar.
          </note>
          <note>
            Tillsammans har vi borgerliga partier presenterat program för
            fler jobb och högre tillväxt, för en öppnare arbetsmarknad, för
            en skola som kan ge alla goda kunskaper och för vård i tid i hela
            Sverige.
          </note>
          <note>
            Den största skillnaden mellan Göran Persson och mig gäller synen
            på människan och förhållandet mellan människan och politiken.
          </note>
          <note>
            Jag vill bygga ett samhälle som tar till vara den kraft som finns
            inom varje människa. Stat och kommun ska inte göra det som människor
            själva eller tillsammans med andra kan göra lika bra eller bättre.
          </note>
          <note>
            Jag vill satsa på ökad tillväxt genom bättre förutsättningar
            för arbete och företagande.
          </note>
          <note>
            Det är genom tillväxt och mer kvar efter skatt som alla barn
            kan ha föräldrar som inte behöver bidrag och som känner att både
            pengar och de själva räcker till.
          </note>
          <note>
            Bort med krångel och överbeskattning så att vi får fler och växande
            företag. Då blir det fler som försörjer färre.
          </note>
          <note>
            Bort med fastighetsskatten, och gör de första
          </note>
          <note>
            4 000 man tjänar varje månad skattefria. Ett extra avdrag för
            varje barn. Då har man råd att arbeta mindre, och samtidigt lönar
            det sig alltid att arbeta mer.
          </note>
          <note>
            Låt lärare och skolledare forma en skola där alla elever kan
            få de kunskaper de behöver. Inget barn ska lämnas efter. Gemensam
            finansiering och rätt för alla föräldrar och elever att välja
            skola - kommunal eller fri.
          </note>
          <note>
            Låt patienterna välja läkare och få en verklig garanti för vård
            i tid. Gemensam finansiering och rätt för den som vill att erbjuda
            vård och omsorg.
          </note>
          <note>
            Starka familjer som ger barnen en trygg uppväxt där både tid
            och pengar räcker till. Barnomsorg på föräldrarnas - inte på politikernas
            - villkor.
          </note>
          <note>
            En stark rättsstat med tillräckligt många poliser i hela landet.
          </note>
          <note>
            Det är det här valet handlar om. Antingen fortsätter vi som nu
            eller byter vi till en ny politik och till en regering som står
            på folkets sida.
          </note>
          <note>
            (Applåder)
          </note>
          <note>
            Anf. 2 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag får anledning att komma tillbaka till flera av
            de saker som Bo Lundgren tog upp i sitt anförande.
          </note>
          <note>
            Jag har dock en fråga om någonting som han bara gick förbi, som
            är av utomordentligt stor vikt för
          </note>
          <note>
            Sverige och för en blivande regeringsbildare - vilket ju valet
            kan resultera i - att svara på.
          </note>
          <note>
            Jag hämtar från Moderaternas hemsida det tal som
          </note>
          <note>
            Bo Lundgren höll för två dagar sedan i Washington, när den svarta
            Internationalen samlades. Så här skriver Lundgren, och så här
            säger han efter att först ha lagt ut texten lite om relationen
            mellan EU och Nato:
          </note>
          <note>
            "En naturligt nästa steg är ett medlemskap i NATO
          </note>
          <note>
            . Det kräver emellertid verkligt politiskt ledarskap, vilket
            dessvärre saknas i dagens regering."
          </note>
          <note>
            Jag förstår att Bo Lundgren hoppas på en ny regering med ett
            verkligt politiskt ledarskap. Är det Natomedlemskap? Ska jag tolka
            talet på så sätt?
          </note>
          <note type="speaker">
            Anf. 3 BO LUNDGREN (m) replik:
          </note>
          <note>
            Fru talman! Det är ingen större nyhet för Göran
          </note>
          <note>
            Persson eller någon annan att när de baltiska länderna nu kommer
            att inbjudas som medlemmar i Nato och när Polen och andra länder
            som tidigare tillhörde
          </note>
          <note>
            Warszawapakten har gått in i det som nu är ett annorlunda Nato
            som är mer inriktat på att tvinga fram fred och att bibehålla
            fred så tycker vi att Sverige också som ett naturligt steg måste
            delta i Nato.
          </note>
          <note>
            Men det här är en process, Göran Persson, som måste ha förankring
            hos människor. Det är därför man måste ta en diskussion. Det är
            därför jag tycker att den doktrin om säkerhetspolitiken som du
            och jag är överens om och som gäller i dag är viktig, inte minst
            därför att den är modernare och ger möjlighet till just den här
            debatten. Jag vill att vi ska skapa en legitimitet för att Sverige
            ska kunna bidra till säkerhet, både i vår region och runtom i
            världen, och då är ett nästa naturligt steg medlemskap i Nato.
          </note>
          <note>
            Det är lite konstigt, när Göran Persson har gott om repliktid,
            att han som nästan alltid väljer att ta de stora övergripande
            frågorna. De är viktiga, självklart.
          </note>
          <note>
            Också där behöver vi ledarskap. Men låt mig ta ledarskapet på
            den lite mindre, mer vardagsnära nivån.
          </note>
          <note>
            Marie, som känner att inte pengarna räcker, och inte tiden heller,
            skulle tjäna på att vi fick en tillväxt i
          </note>
          <note>
            Sverige, att de hundratusentals människor som lever i utanförskap
            vet att det finns jobb och stimuleras till att ta jobben. Ni har
            inte gjort någonting för att förbättra företagandeklimatet under
            de år ni har suttit i regeringsställning. Ni har tvärtom försämrat
            genom ökade skatter och mer krångel och byråkrati. Göran
          </note>
          <note>
            Persson: Varför inte ta upp frågan om hur människor i Sverige
            ska få jobb när de saknar det och frågan om hur man ska kunna
            leva på sin lön när man har jobb?
          </note>
          <note>
            Varför har ni misslyckats så totalt med företagandepolitiken?
          </note>
          <note>
            (Applåder)
          </note>
          <note>
            Anf. 4 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag avser att återkomma till detta, men på en gång
            kan jag säga då: Arbetslösheten i går var 3,4 %. Inflationen är
            låg. Sverige är, trots en omvärld av ekonomisk nedgång, i det
            läget att människor har arbete och framtidstro. Vad gäller tillväxt
            och tillväxtförutsättningar rankas vi högt av många internationella
            oberoende organisationer. Vi har ingenting att skämmas för. Vi
            är stolta, men vi är inte nöjda. Vi ska gå vidare. Vi ska förbättra.
          </note>
          <note>
            Men inte med en orättvis politik där de personer som Bo Lundgren
            talar om kommer att få pyttesmå skattesänkningar som dessutom
            kommer att betalas av dem själva. Dessa betalningar som de gör
            i form av sänkt a-kassa och försämrad sjukförsäkring används sedan
            för att ge miljoninkomsttagarna jättelika skattesänkningar. Det
            är så den orättvisa och dåliga moderatpolitiken ser ut, som handlar
            om tillväxt. Den ska vi verkligen granska!
          </note>
          <note>
            Däremot, Bo Lundgren, saker som rör det övergripande, som du
            uttrycker det - och det är övergripande: Särskilt om man har ambition
            att bli statsminister är det övergripande hur man hanterar landets
            säkerhet.
          </note>
          <note>
            Vi diskuterade för några månader sedan och blev överens om en
            säkerhetspolitisk doktrin, där vi gjorde klart att Sverige är
            alliansfritt. Direkt efter detta reser
          </note>
          <note>
            Bo Lundgren till den enda kvarvarande supermakten och talar om
            att får vi bara en kraftfull regering så kommer vi minsann att
            bli medlemmar i Nato. Så kan möjligen en oppositionspolitiker
            agera som inte vill regera. Men en oppositionspolitiker som har
            ambitionen att samla landet bakom någonting som i det grundläggande
            förenar brett över blockgränser - och säkerhetspolitiken är grundläggande
            - kan inte slarva på det sättet.
          </note>
          <note>
            Säg, Bo Lundgren, att det som finns på er hemsida är fel översatt
            från engelska, så att det finns något slags reservväg ut. Det
            här är bedrövligt.
          </note>
          <note>
            (Applåder)
          </note>
          <note type="speaker">
            Anf. 5 BO LUNDGREN (m) replik:
          </note>
          <note>
            Fru talman! Ta lärdom av din kollega i Finland,
          </note>
          <note>
            Paavo Lipponen. Han inser att tiderna förändras. Han inser att
            det som en gång var kanske inte är framtiden. Han vill ha en bred
            debatt och har tagit initiativ till en grupp som följer utvecklingen
            kring vad som händer i samband med att de baltiska länderna blev
            medlemmar av Nato.
          </note>
          <note>
            Visst, Sverige är militärt alliansfritt. Vi ska inte hasta fram
            någonting. Det gäller att skapa en folklig förankring för de förändringar
            av vår säkerhetspolitik som kan vara nödvändiga. Då måste vi också
            ha en öppen diskussion.
          </note>
          <note>
            För mig är ett medlemskap i Nato ett naturligt nästa steg som
            ett led i det som vi har skrivit i vår doktrin, nämligen att vår
            säkerhet bygger på samarbete med andra nationer än gemenskapen.
          </note>
          <note>
            Det spännande är att Ryssland och Nato nu börjar samarbeta. Vi
            håller på att få en situation i vårt närområde där vi tillsammans
            med EU-medlemskap och annat kan skapa fred inte bara i vår tid,
            utan också i våra barns och barnbarns. Det ansvaret, att vara
            med och hjälpa till, tycker jag att vi i Sverige också ska vara
            beredda att ta. Då får man inte vara fast i det gamla. Då måste
            man se det nya.
          </note>
          <note>
            Göran Persson talade om en orättvis politik. Jag tycker att det
            är orättvist när man talar om den öppna arbetslösheten och glömmer
            de hundratusentals som inte jobbar. Nästan 500 000 människor är
            förtidspensionerade i Sverige - många därför att de inte har något
            jobb. De som är arbetslösa är ofta mer stressade än andra.
          </note>
          <note>
            Jag tycker att det är orättvist att ni driver en politik som
            gör att det - som alltid när politikerna fördelar pengarna och
            misslyckas - för de flesta innebär köer. De som kan välja i Socialdemokraternas
            Sverige, Göran Persson, är de som har tillräckligt mycket kvar
            efter skatt för att kunna köpa en privat sjukvårdsförsäkring.
            Jag vill inte förbjuda privata sjukvårdsförsäkringar, men i mitt
            Sverige ska ingen behöva betala extra för att få vård i tid. Därför
            vill vi ge en riktig vårdgaranti till alla medborgare.
          </note>
          <note>
            (Applåder)
          </note>
          <note type="speaker">
            Anf. 6 GUDRUN SCHYMAN (v) replik:
          </note>
          <note>
            Fru talman! Jag tycker att det är bra att frågan om
          </note>
          <note>
            Nato kommer upp. Det bedrövliga är nämligen inte bara vad som
            står på Moderaternas hemsida, utan det bedrövliga är att den socialdemokratiska
            regeringen har sytt ihop sig med Moderaterna i en säkerhetspolitisk
            doktrin som öppnar för just detta medlemskap.
          </note>
          <note>
            När vi i Vänstern tog klart .
          </note>
          <note type="speaker">
            Anf. 7 TALMANNEN:
          </note>
          <note>
            Repliken gäller Bo Lundgren.
          </note>
          <note type="speaker">
            Anf. 8 GUDRUN SCHYMAN (v) replik:
          </note>
          <note>
            Fru talman! . avstånd från detta fick vi av Bo
          </note>
          <note>
            Lundgren höra att vi inte var pålitliga i säkerhetspolitiken
            - och andra instämde i detta.
          </note>
          <note>
            Jag tycker att Bo Lundgrens prat om Marie är intressant. Hur
            kommer det sig att Bo Lundgren tycker att det är riktigt att Marie
            har 16 000 kr i månaden, och inte mer? Hur kommer det sig att
            kvinnor som gör viktigt och nödvändigt arbete får lägre lön än
            män? Hur kommer det sig att en nyutexaminerad gymnasist som går
            in vid industrin får 16 000 kr i begynnelselön, och en kvinna
            som arbetar inom vården och uppnår sin slutlön efter 25 år har
            samma och kommer inte längre? Det är problemet, Bo Lundgren.
          </note>
          <note>
            Problemet är inte låg skatt, utan fel värdering av det arbete
            som görs.
          </note>
          <note>
            Jag vill också av Bo Lundgren höra vad era förslag kommer att
            innebära för Marie. Hur stor skattesänkning får hon? Hur stor
            skattesänkning får hennes chef? Hur stor skattesänkning får Bo
            Lundgren? Hur mycket avgifter kommer Marie att betala när ni har
            dragit ned på anslagen till kommuner och landsting?
          </note>
          <note>
            Vad innebär det för henne som vill ha en bra barnomsorg, en bra
            skola och en bra vård? Berätta vad era skattesänkningar innebär.
            Berätta vad era minskade anslag till kommunerna innebär för Marie,
            Bo Lundgren.
          </note>
          <note>
            (Applåder)
          </note>
          <note type="speaker">
            Anf. 9 BO LUNDGREN (m) replik:
          </note>
          <note>
            Fru talman! Jag står kvar vid samma ståndpunkt som alltid. Vänsterpartiet
            är inte pålitligt i säkerhetspolitiken. Tack för övrigt för stödet
            i debatten med
          </note>
          <note>
            Göran Persson.
          </note>
          <note>
            Skillnaden mellan oss är rätt tydlig. Ni hörde själva Gudrun
            Schyman tala om anslag till kommunerna.
          </note>
          <note>
            Men det räcker inte med anslag till kommunerna. Det kommunerna
            behöver är att fler jobbar och att deras skattekraft förbättras.
          </note>
          <note>
            Jag visade i mitt huvudanförande hur många miljarder skola, sjukvård
            och polis skulle få om vi hade haft samma tillväxt de senaste
            åren som Finland har haft. Om ni tillsammans med Socialdemokraterna
            -
          </note>
          <note>
            för ni har tillsammans ansvaret - i stället hade bedrivit en
            tillväxtpolitik hade vi haft de resurser som behövts. Men om det
            bara handlar om anslag kommer kakan att växa mindre snabbt. Då
            kommer anslagen inte att räcka, och skatterna blir högre. Det
            är helt fel tänkt.
          </note>
          <note>
            Berätta för en gångs skull, Gudrun Schyman - när nu Göran Persson
            inte kan göra det - om ni har funderat på att det kanske vore
            bra att ta bort krångelbyråkrati för att göra det lättare att
            driva företag i Sverige.
          </note>
          <note>
            Vi har också debatten om skatter. Om man inför en maxtaxa tjänar
            jag mycket mer på det än en låginkomsttagare som Marie. Det blir
            på det viset. Den stora frågan är: Vill man sänka skatten för
            alla eller inte?
          </note>
          <note>
            Ni har varit med om att införa en regel som gör att
          </note>
          <note>
            Åse Kleveland, som är chef för Filminstitutet, fick
          </note>
          <note>
            160 000 kr i skattelättnad bara för att hon är utländsk medborgare.
            Jag tycker inte om sådana regler.
          </note>
          <note>
            Det viktiga för mig är att alla ska ha sänkt skatt.
          </note>
          <note>
            Marie får med vår politik 1 500 kr mer i månaden under den kommande
            mandatperioden. Antagligen blir det mer eftersom tillväxten kan
            bli större. Det kan vi dock inte garantera, utan det får vi se.
            Men vi vet att politiken blir bättre.
          </note>
          <note>
            Marie tjänar också på att vi har en politik där hon kan välja
            mellan olika alternativ. I de kommuner och landsting i Sverige
            där man tillåter alternativ stiger lönerna snabbare. Gudrun Schyman
            vill förbjuda alternativen och hålla kvar kvinnorna i låga löner.
          </note>
          <note>
            (Applåder)
          </note>
          <note type="speaker">
            Anf. 10 GUDRUN SCHYMAN (v) replik:
          </note>
          <note>
            Fru talman! Det är inte lite som Bo Lundgren har fått om bakfoten.
            Vi vill höja lönerna inom den offentliga sektorn. Majoriteten
            där är kvinnor. Vi vill att vi ska ta vårt arbetsgivaransvar.
          </note>
          <note>
            Vi tillsammans, Bo Lundgren, alla som sitter här och alla som
            tittar och lyssnar, är ägare av den offentliga sektorn. Ägande
            är att kunna ha makt. Vi tycker att vi ska utöva den makten.
          </note>
          <note>
            Vi ska ta vårt arbetsgivaransvar och höja lönerna.
          </note>
          <note>
            Det är oförskämt att lön inte betalas utifrån arbete och kompetens,
            utan utifrån kön. Så ser det ut i Sverige år
          </note>
          <note>
            2002. Det får bli ett stopp på detta.
          </note>
          <note>
            Vi ska gå i bräschen som goda arbetsgivare. Det tror vi är bra
            för Marie. Då får vi dessutom in mer skattepengar som vi kan använda
            till andra omsorger som Marie behöver för att klara sin vardag.
          </note>
          <note>
            Det som är skillnaden mellan oss, Bo Lundgren, är hur vi ska
            använda de pengar som finns. Ska vi sänka skatter som innebär
            att de som har höga inkomster får mycket mer egna pengar att röra
            sig med, eller ska vi använda pengar till det som vi vet är alla
            människors behov? Precis det är skillnaden mellan höger och vänster.
            Det är också skillnaden mellan hur vi ser på människor och solidariteten
            i samhället.
          </note>
          <note>
            Ska vi utgå från rättigheter när vi pratar om solidaritet, eller
            är det en välgörenhetstanke - att om de som har mycket får mer
            så spiller det över på dem som har lite? Där går skillnaden mellan
            höger och vänster.
          </note>
          <note>
            Jag vill höra varför Bo Lundgren inte tycker att det är rimligt
            att Marie, eller någon annan kvinna som arbetar inom vården eller
            skolan, får en anständig lön.
          </note>
          <note>
            Varför tycker du att du som arbetsgivare inte ska ge en anständig
            lön? Kan du svara på det?
          </note>
          <note>
            (Applåder)
          </note>
          <note type="speaker">
            Anf. 11 BO LUNDGREN (m) replik:
          </note>
          <note>
            Fru talman! Det är Gudrun Schyman som har varit med och regerat
            de senaste åren. Hon kritiserar det hon själv har ställt till
            med. Hon och Göran Persson och Miljöpartiet har ansvaret för att
            det ser ut som det gör.
          </note>
          <note>
            Jag vill naturligtvis att alla ska ha en anständig bra lön och
            kunna leva på lönen efter skatt. Det vill jag åstadkomma. Det
            gör jag genom att inte låsa in människor hos en arbetsgivare utan
            se till att ens värde och kompetens belönas genom att man kan
            välja mellan flera olika arbetsgivare.
          </note>
          <note>
            Sedan till Vänstern. Vänstern är ute i svensk politik. Lyssna
            bara på Gudrun Schyman: Höjd lön, minskad arbetstid, större anslag
            och mer bidrag. Vem ska betala? Det sägs inget om tillväxt. För
            mig är det:
          </note>
          <note>
            Fler människor som arbetar, högre tillväxt, bättre standard och
            mer kvar efter skatt.
          </note>
          <note>
            (Applåder)
          </note>
          <note type="speaker">
            Anf. 12 MARIA WETTERSTRAND (mp) replik:
          </note>
          <note>
            Fru talman! Jag skulle vilja ställa en fråga till Bo
          </note>
          <note>
            Lundgren om en sak som han inte har tagit upp alls.
          </note>
          <note>
            Jag tycker att Moderaterna blir mer och mer ett enfrågeparti
            som bara pratar om ekonomiska frågor och skattesänkningar. Låt
            mig ta upp en av de många väsentliga frågor som mer eller mindre
            ignoreras av
          </note>
          <note>
            Moderaterna inte bara i retorik utan också i praktisk politik
            i riksdagen.
          </note>
          <note>
            Det handlar om de globala klimatförändringarna.
          </note>
          <note>
            Vi ser redan i dag konsekvenserna av dem i form av ökade stormar,
            snöbrist, översvämningar, döda korallrev, stigande havsvattennivåer
            som tvingar människor att evakuera sina hem och flytta därifrån,
            och torka i de fattigaste länderna i världen.
          </note>
          <note>
            Enfrågepartiet Moderaterna pratar bara om skattesänkningar. Låt
            mig därför bemöta detta på den ekonomiska planhalvan. Klimatförändringarna
            är inte gratis. Försäkringsbolagen i världen har insett det och
            höjer nu premierna kraftigt i områden med ökad översvämningsrisk.
            Det är samhället och människorna som får betala det. När turismen
            drabbas på grund av snöbrist är det vi som får betala. Miljöförstöringen
            är inte gratis.
          </note>
          <note>
            Moderaterna är det enda partiet i Sveriges riksdag som inte vill
            ha ett mål för att minska utsläppen av växthusgaser i Sverige.
            Det är inget som står i motsats till ökade satsningar på skola,
            vård och omsorg.
          </note>
          <note>
            Hur ska den här planeten se ut när Maries barn växer upp? Vi
            kan inte skjuta problemen framför oss. Att inte vilja göra någonting
            alls är i det här fallet en väldigt aktiv åtgärd som innebär att
            problemen lämnas över till våra barn och barnbarn. Vad säger Bo
          </note>
          <note>
            Lundgren om det?
          </note>
          <note type="speaker">
            Anf. 13 BO LUNDGREN (m) replik:
          </note>
          <note>
            Fru talman! Först vill jag säga ett välkommen till
          </note>
          <note>
            Maria Wetterstrand till den nya uppgiften. Jag hoppas att vi
            kommer att kunna få många meningsfulla och intressanta diskussioner
            och debatter. Det är tufft, men intressant och stimulerande.
          </note>
          <note>
            Jag talade om mycket annat. Jag talade om sjukvården, skolan
            och bristen på poliser. Det finns många saker som är viktiga för
            oss moderater. Det är också viktigt att lämna över till våra barn,
            barnbarn och barnbarnsbarn en värld som inte är förstörd av miljöföroreningar.
          </note>
          <note>
            Det är därför Moderaterna till skillnad från många andra partier
            säger nej till att förtidsavveckla kärnkraften. Den viktigaste
            insatsen för att minska växthusgaser är naturligtvis att ta till
            vara den rena och säkra energi vi har. Det är ett slöseri med
            både pengar och miljö att förtidsavveckla kärnkraften.
          </note>
          <note>
            (Applåder)
          </note>
          <note type="speaker">
            Anf. 14 MARIA WETTERSTRAND (mp) replik:
          </note>
          <note>
            Fru talman! Jag får väl passa på att välkomna Bo
          </note>
          <note>
            Lundgren in i miljödebatten. Det är inte särskilt ofta som Moderaterna
            befinner sig där. Jag tycker att svaret lämnar lite övrigt att
            önska.
          </note>
          <note>
            (Applåder)
          </note>
          <note>
            Moderaternas främsta åtgärd för att göra någonting åt de globala
            klimatförändringarna är att låta bli att avveckla kärnkraften.
            Först och främst innebär kärnkraften att man lämnar över radioaktivt
            avfall till våra barn och barnbarn som är radioaktivt i hundratusentals
            år och som vi inte vet vad vi ska göra med.
          </note>
          <note>
            Förutom det undrar jag hur de klimatförändrande utsläppen kan
            minska av att man låter bli att avveckla kärnkraften. Det är inte
            så att det är okej att de hålls på samma nivå som i dag, utan
            de måste ned. Kyotoprotokollets mål om att minska utsläppen med
            5 % är alldeles för lågt satt för att våra barn och barnbarn ska
            kunna slippa en del av de problem som väntar oss.
          </note>
          <note>
            (Applåder)
          </note>
          <note type="speaker">
            Anf. 15 BO LUNDGREN (m) replik:
          </note>
          <note>
            Fru talman! Att förtidsavveckla kärnkraften innebär ökad belastning
            på miljön. Det är därför man inte ska avveckla den. Sedan ska
            vi välkomna teknisk utveckling och tillväxt som gör att vi använder
            allt mindre av energi och blir allt effektivare i vår resursanvändning.
            Det är grunden för att få en bättre miljö. Vi måste naturligtvis
            lämna till våra barn och barnbarn den goda jord som vi en gång
            fått ärva.
          </note>
          <note>
            (Applåder)
          </note>
          <note type="speaker">
            Anf. 16 GUDRUN SCHYMAN (v):
          </note>
          <note>
            Fru talman! Jag vill börja med att ställa en fråga som jag vet
            att många har ställt sig under de senaste veckorna och under vårens
            politiska utveckling. Det är frågan om det finns en grogrund för
            högerpopulism med främlingsfientlighet och rasism i Sverige. Det
            har varit mycket spekulationer om detta.
          </note>
          <note>
            Finns det en grogrund? Det är klart att det finns.
          </note>
          <note>
            Sverige är inte något unikt undantag i världen. Vi är inte på
            något sätt vaccinerade, för det finns inget vaccin. Det är inte
            fråga om något virus som sprider smitta omkring sig.
          </note>
          <note>
            Högerpopulistiska partier uppstår av vissa bestämda orsaker i
            vissa bestämda politiska system. Det är politiska system som undandrar
            viktiga beslut från människors möjligheter att påverka och att
            vara delaktiga. Det är politiska system som säljer ut solidaritet
            i samhället och som omvandlar människors värde till ett marknadsvärde.
          </note>
          <note>
            Det är sådana politiska krafter som öppnar dörren för högerextrema
            och främlingsfientliga strömningar.
          </note>
          <note>
            Vi ser det i många länder runtom i Europa. Det är högerregeringar
            som vilar sitt regeringsinnehav på stöd av högerextrema partier.
          </note>
          <note>
            Vi har hittills här i Sverige och i riksdagen haft en uttalad
            ambition att hålla borta den typen av organiserad främlingsfientlighet
            från riksdagen. Jag tycker att det är bra. Men det räcker inte
            bara med vackra ord.
          </note>
          <note>
            Det krävs att vi tillsammans försvarar solidariteten i samhället.
          </note>
          <note>
            Det gäller uttrycken för solidaritet i samhället, de praktiska,
            faktiska vardagliga uttrycken för att vi vill ha ett samhälle
            med respekt för varje människas lika värde. Det är där det skiljer
            sig åt mellan höger och vänster. Det har vi redan hört i den här
            debatten.
          </note>
          <note>
            Om vi ser oss om i Europa verkar den skillnaden vara nästan utplånad.
            Det är bekymmersamt. Därför är det nu ett väldigt viktigt möte
            som statsministern kommer att åka på. Det är EU:s toppmöte i Sevilla
            i nästa vecka där just dessa frågor kommer att tas upp.
          </note>
          <note>
            Det är redan nu tydligt att det finns propåer från de etablerade
            politikerna i Europa alltifrån Tony Blair till José Maria Aznar
            om att man ska vidta ganska drastiska åtgärder för att stoppa
            den s.k. illegala invandringen. Det är alarmistiska uttalanden
            som ger näring åt de främlingsfientliga krafterna.
          </note>
          <note>
            Att låna de främlingsfientliga partiernas problemskrivning är
            att leka med elden. Det tror jag är väldigt farligt i det här
            läget. I själva verket har antalet asylsökande i EU hittills i
            år minskat med en fjärdedel jämfört med motsvarande tid förra
            året, och antalet har halverats jämfört med situationen för tio
            år sedan.
          </note>
          <note>
            Så är det. Det kan man inte tro när man hör alla de alarmistiska
            uttalandena. Debatten går på som om det vore precis tvärtom. Jag
            hör det också i Sverige. Jag hörde någon som sade häromdagen:
            De kommer som myror över gränsen. Det är inte sant. Det är väldigt
            viktigt att vi som vet att det inte är sant talar om det med hög
            röst.
          </note>
          <note>
            Vi vet att det inte är på det viset. Vi vet att problemet i dag
            är revorna i välfärden och bristen på solidaritet. Vi som vet
            det måste tala högt om det och inte förledas att tro att det handlar
            om vilken bakgrund människor har.
          </note>
          <note>
            De regler som man nu i Sevilla tänker ställa sig bakom hotar
            asylrätten. Den är universell. Man talar om att stoppa illegala
            invandrare, och vad händer då med dem som flyr för att klara sina
            liv? De stoppas naturligtvis också, och vad händer då?
          </note>
          <note>
            Amnesty International har tagit upp detta och kräver att inga
            åtgärder ska beslutas om med mindre än att det görs en konsekvensanalys
            med avsikt på de mänskliga rättigheterna och asylrätten. Vi stöder
            det kravet i Vänsterpartiet, och jag vill fråga Göran Persson:
            Tänker statsministern driva det kravet vid toppmötet i Sevilla?
          </note>
          <note>
            Jag kommer tillbaka till solidariteten också i Sverige, för jag
            tror att den är viktig. Och jag tror att vi här har skillnader
            mellan höger och vänster. Jag tror att det är helt nödvändigt
            att vi börjar tala om de värderingar som vi tycker ska styra vårt
            samhälle och vårt samhällsbygge. Jag tror att det finns en stor
            risk annars för att många människor också i Sverige kan uppfatta
            det som att det är lika mellan partierna: De säger samma sak -
            de talar alla om vård, omsorg och skola! Allt bra till alla genast!
            Sedan talar de inte om hur det ska betalas, som Bo Lundgren här
            nyss. Och hur ska vi dela på resurserna? Ska vi dela över huvud
            taget eller är det var och en som ska roffa åt sig så mycket som
            möjligt så fort som möjligt?
          </note>
          <note>
            Det är stor skillnad mellan höger och vänster i synen på människan
            och i synen på solidariteten. Innebär solidaritet att alla människor
            har lika värde och i och med det också rättigheter att ställa
            krav eller innebär solidariteten att vi ska dela med oss när vi
            har lust och när vi har råd? Det är skillnaden: solidaritet som
            välgörenhet eller solidaritet som ett mänskligt medborgerligt
            kontrakt med respekt för alla människors lika värde. Det är skillnaden
            mellan höger och vänster, och det är en viktig skillnad i valet.
          </note>
          <note>
            Jag tror att det kommer att bli ett intressant val, just för
            att jag tror att de här frågorna kommer att framträda. Jag tror
            att det kommer att bli ett intressant val också för att det inte
            är så givet hur det kommer att bli. Jag tror att det blir ett
            intressant val för att många partier kommer att vara tvungna att
            vara tydliga - också Socialdemokraterna - när det gäller hur de
            ser på tiden efter valet.
          </note>
          <note>
            Vi kan ju se det som väldigt många har sett, nämligen att Socialdemokraterna
            är ett mittenparti och har starka dragningar åt höger - inte bara
            i utrikesfrågorna. Därför är det viktigt att veta om ens röst
            på Socialdemokraterna betyder en röst på höger- eller vänsterpolitik.
            Det är inte minst viktigt för alla socialdemokratiska väljare
            som ser på sig själva som vänstermänniskor att veta detta.
          </note>
          <note>
            Därför är det bra att vi också i en sådan här debatt på kammarens
            sista dag talar om hur det ska se ut efter valet. Vi gör det gärna
            i Vänsterpartiet, för vi tycker att det är en bra konsumentupplysning
            till väljarna redan nu. Efter förra valet var det helt omöjligt
            att tänka sig att Socialdemokraterna skulle samarbeta med Vänsterpartiet.
            Det var före valet. Efter valet blev det någonting helt annat.
          </note>
          <note>
            Under den period som vi nu har samarbetat har vi fått en hel
            del uträttat - en hel del faktiskt, Bo Lundgren! Det är inte någon
            period som har präglats av passivitet, utan det är en period som
            har präglats av hög aktivitet som har inneburit att arbetslösheten
            har sänkts och att vi har satt stopp för de ständigt återkommande
            besparingarna i form av minskade anslag till kommuner och landsting.
            Det tar tid att vända, och det har inte varit tillräckligt. Men
            vi har gjort någonting.
          </note>
          <note>
            Vi har haft ökade reformer för 70 miljarder kronor. Vi har haft
            sänkta skatter för lika mycket. Vi tycker nog att det kunde ha
            varit mer på reformsidan och mindre på skattesänkningar, men det
            är så när tre partier samarbetar. Alla får inte som de vill, i
            alla fall inte genast.
          </note>
          <note>
            Det har funnits ett stort värde i att vi har haft samarbetet.
            Det har inneburit att vi här i svenska riksdagen har gjort det
            som man på många håll inte har gjort, nämligen ändå stått kvar
            vid idén om solidaritet som byggsten i samhället och idén om en
            generell välfärdspolitik där inte tjockleken på plånboken och
            portmonnän ska avgöra om du har möjlighet över huvud taget att
            delta i samhällsbygget. Det är en viktig princip - det är principen
            om solidaritet.
          </note>
          <note>
            Nu ska vi naturligtvis gå vidare, för revorna är inte ihopsydda.
            Det finns att göra. Fortfarande är inte människor trygga och säkra
            på att det som finns också kommer dem till godo.
          </note>
          <note>
            Vi har diskriminering i samhället mot människor som kommer från
            andra länder och mot kvinnor.
          </note>
          <note>
            Detta handlar också om värderingar. Vi behöver utveckla vårt
            politiska arbete utifrån en värderingsgrund som handlar om solidaritet,
            rättvisa och respekt för varje människas lika värde. Det är de
            frågorna som vi tänker fortsätta att driva också efter valet -
          </note>
          <note>
            förhoppningsvis tillsammans med en radikaliserad socialdemokrati
            som också vågar se verkligheten när det gäller t.ex. diskriminering
            av kvinnor både när det gäller våldet mot kvinnor och lönediskrimineringen
            och som vågar använda både politiska beslut och lagstiftning när
            det behövs. Vi vill se en socialdemokrati som också vågar ta upp
            och diskutera frågan om makt och ägande och som inte bara i ord
            upprörs när varslen duggar tätt och människor får gå från sina
            arbeten och ställs på bar backe, utan som också vågar diskutera
            att det finns lagstiftning att ta till. Vi vill se en socialdemokrati
            som också vågar diskutera demokratins kärna, nämligen att fler
            människor måste få mer makt inte bara genom att gå och rösta vart
            fjärde år utan också genom att få inflytande på sin arbetsplats
            och i sitt bostadsområde och naturligtvis över politiken och vardagen.
          </note>
          <note>
            Det handlar inte om att bolagisera och privatisera,
          </note>
          <note>
            Bo Lundgren. Det handlar om att människor ska bli delaktiga på
            ett självklart sätt både när jag arbetar på min arbetsplats och
            när jag placerar mina pensionspengar. Det ska betyda någonting
            vad jag gör, och jag ska ha möjlighet att påverka. Det handlar
            om demokratisering och det handlar om delaktighet - grunden för
            samhällsbygget.
          </note>
          <note>
            (Applåder)
          </note>
          <note type="speaker">
            Anf. 17 BO LUNDGREN (m) replik:
          </note>
          <note>
            Fru talman! Är det solidaritet att tiotusentals människor tvingas
            stå i vårdkö? Är det solidaritet att fler och fler elever - nu
            en fjärdedel - lämnar grundskolan utan de kunskaper som behövs
            i livet? Är det solidaritet att hundratusentals människor har
            fastnat i utanförskap, utan jobb och med sämre självkänsla?
          </note>
          <note type="speaker">
            Anf. 18 GUDRUN SCHYMAN (v) replik:
          </note>
          <note>
            Fru talman! Nej, det är inte solidaritet, Bo Lundgren. Det är
            ett uttryck för vad som händer när också finansiella krafter får
            ett mycket stort inflytande, när arbetsgivarnas makt ökar på arbetstagarnas
            bekostnad, när stora koncerner använder människor som marionetter,
            flyttar runt i sina världsomspännande nät och ställer folk på
            gatan. Detta är absolut inte solidaritet.
          </note>
          <note>
            Arbetslösheten är det som är roten till det onda som vi ser i
            samhället när människor inte heller får den vård och omsorg som
            de behöver. Då kommer pengarna inte in så att vi kan bygga välfärden.
            Därför är jobben det viktigaste, och då är det solidaritet att
            i ett läge som nu se till att vi använder de pengar som finns
            till att människor ska få jobb och att vi bygger upp den välfärd
            som har fått sådana revor.
          </note>
          <note type="speaker">
            Anf. 19 BO LUNDGREN (m) replik:
          </note>
          <note>
            Fru talman! Under Gudrun Schymans tid som stödperson har hundratusentals
            människor fastnat i utanförskap därför att företagandepolitiken
            inte existerar.
          </note>
          <note>
            Jag har två frågor: Är det solidaritet att en fjärdedel av eleverna
            inte får de kunskaper som de behöver? Är det solidaritet att tiotusentals
            människor har fastnat i vårdkön runtom i landet? Det är ju följden
            av den politik som Gudrun Schyman står för.
          </note>
          <note>
            (Applåder)
          </note>
          <note type="speaker">
            Anf. 20 GUDRUN SCHYMAN (v) replik:
          </note>
          <note>
            Fru talman! Jag börjar bli bekymrad av den intellektuella nivån
            på Bo Lundgrens inlägg. Jag tror att
          </note>
          <note>
            Bo Lundgren är lika väl medveten som jag om att det finns krafter
            också utanför politiken som styr utvecklingen i samhället. Jag
            tror att Bo Lundgren är rätt medveten om att de krafter som är
            kapitalets krafter och den ekonomiska sfärens krafter och deras
            inflytande har ökat oerhört under det senaste decenniet.
          </note>
          <note>
            Det får effekter för människors vardag, och det kräver en starkare
            politik.
          </note>
          <note>
            Bo Lundgren förespråkar ju en svagare politisk sfär där marknadens
            aktörer, finansiella och andra, ska ha mer att säga till om. Problemet
            är ju att marknaden inte är bra på att fördela och därför inte
            kan verkställa solidaritet i vardagen. Vi ska inte heller säga
            att det är deras uppgift, för det är det ju inte.
          </note>
          <note>
            Men därför är det så viktigt att vi bygger politiska motmakter.
            Det behöver vi bli bättre på för att uttrycka solidariteten och
            förhindra att människor slås ut och används som marionetter i
            den alltmer spekulativa och internationaliserade ekonomin. Där
            finns en kraft. Det är riktigt. Men den ska inte få verka ensam,
            Bo Lundgren.
          </note>
          <note>
            (Applåder)
          </note>
          <note type="speaker">
            Anf. 21 LENA EK (c) replik:
          </note>
          <note>
            Fru talman! Ärade ledamöter och åhörare! Gudrun
          </note>
          <note>
            Schyman tar upp frågan om det finns en grund för högerpopulism
            i Europa och i Sverige. Ja, jag tror att det alldeles självklart
            gör det. Det är viktigt att vi allesammans markerar en skarp gräns
            mot detta. Jag tänkte återkomma till det i mitt anförande.
          </note>
          <note>
            Men det finns också en grund för populism i Sverige och här i
            kammaren. Jag tänkte ta upp två ämnen som Gudrun Schyman berörde
            i sitt anförande.
          </note>
          <note>
            Det första handlar om jämställdheten. FN:s kommitté för de här
            frågorna har kritiserat Sverige ytterligt hårt för den könssegregerande
            arbetsmarknaden och för den ökande lönediskrimineringen. Den har
            ökat med 1 000 kr i månaden under den här mandatperioden. Kvinnors
            långtidssjukskrivningar har fördubblats. Siffrorna för kvinnligt
            företagande och kvinnligt ledarskap har försämrats under den här
            perioden. JämO kritiserar Finansdepartementet extra starkt där
            5 av 37 utredare är kvinnor - inte fler. Den ekonomiska politiken
            är ju väldigt viktigt när det gäller jämställdhet. Det här har
            Socialdemokraterna,
          </note>
          <note>
            Miljöpartiet och Vänsterpartiet ansvar för.
          </note>
          <note>
            Jag skulle vilja höra varför Vänsterpartiet i onsdags röstade
            nej till ett förslag om en lönerevision i den offentliga sektorn
            för att hantera kvinnors löner.
          </note>
          <note>
            Den andra saken som jag vill ta upp är skattesänkningar. Under
            mandatperioden har majoriteten sänkt skatten med 7 600 kr per
            år för en undersköterska som har 13 000 kr i månaden i lön. För
            hennes chef, som har 35 000 kr i månaden, har skattesänkningen
            blivit 29 000 kr per år. Det är fyra gånger så mycket. Hur gynnar
            det kvinnorna?
          </note>
          <note type="speaker">
            Anf. 22 GUDRUN SCHYMAN (v) replik:
          </note>
          <note>
            Fru talman! Jag har också hört talas om att det är illa ställt
            med jämställdheten på Finansdepartementet.
          </note>
          <note>
            Det är väl ett av skälen till varför vi i Vänstern behöver vara
            där. Vi är ju inte det nu. Vi sitter inte i regeringen, men vi
            ska ju dit har vi tänkt oss, bl.a. av det här skälet. Det finns
            mycket övrigt att önska i regeringens politik när det gäller jämställdheten.
            Med våra 12 % har vi inte kunnat få igenom 100 % av vår politik
            på det området, men vi ger oss inte. Det kan
          </note>
          <note>
            Lena Ek vara förvissad om.
          </note>
          <note>
            Det gäller också detta med varför vi inte röstade för lönerevisionen
            i kammaren, som Lena Ek frågade om. Det berodde på att vi just
            har beslutat om ett sådant förslag. Det var jättebra att ni skrev
            den motionen. Då fick vi ett extra tryck i frågan som gjorde att
            vi kunde fatta ett klokt beslut, även om det inte var precis ordagrant
            det som stod i Centerns motion, men innebörden var precis densamma.
          </note>
          <note>
            När det gäller löner och skattesänkningar är det så, Lena Ek,
            att jag absolut inte ställer mig bakom idéerna om att vi på något
            sätt ska rätta till kvinnors löner genom att sänka skatten. Vi
            ska ge betalt för det arbete som görs. Det viktiga värdefulla
            arbete som görs när kvinnor arbetar ska betalas utifrån vad det
            är värt. Vi ska inte ha lägre lön därför att vi är mindre värda
            och sedan kompenseras med skatten. Då har vi fortfarande samma
            låga lön i alla socialförsäkringar, och inte minst i det fantastiskt
            usla pensionsförslag som ni och de andra borgerliga partierna
            och Socialdemokraterna har sytt ihop. Det permanentar varje orättvisa
            på arbetsmarknaden och ger oss kvinnor mindre pengar från vaggan
            till graven. Det är inte klokt. Detta diskriminerar verkligen,
            och det har ni ställt er bakom.
          </note>
          <note>
            (Applåder)
          </note>
          <note type="speaker">
            Anf. 23 LENA EK (c) replik:
          </note>
          <note>
            Fru talman! Det beslut som fattades innebar som vanligt att man
            segar på formuleringarna och skjuter det så långt som möjligt
            in i framtiden. Så var det med beslutet om lönerevision. I stället
            borde man ha fattat ett praktiskt direkt beslut som ger effekt
            nu.
          </note>
          <note>
            Gudrun Schyman har inte svarat på skattefrågorna. Ja, lönerna
            ska upp för kvinnorna i den offentliga sektorn. Men lönediskrimineringen
            har ju ökat med
          </note>
          <note>
            1 000 kr i månaden under den här mandatperioden.
          </note>
          <note>
            Det har ni i majoriteten ansvar för, och där ingår väl i alla
            fall Gudrun Schyman. Åtminstone låter det så i de ekonomiska debatterna.
          </note>
          <note>
            Socialchefen får en skattesänkning med 29 000 kr om året. Undersköterskan
            får en skattesänkning med
          </note>
          <note>
            7 600 kr om året. Det är beslut som fattats här i kammaren av
            Vänsterpartiet, Miljöpartiet och Socialdemokraterna. Det går precis
            på tvärs mot det som Gudrun Schyman och Vänsterpartiet hävdar
            i varenda debatt. Det är populism, och det är att lura väljarna.
          </note>
          <note>
            Samtidigt har man ett arbetsgivaransvar som politiker ute i kommuner
            och landsting. I mitt hemlän,
          </note>
          <note>
            Östergötland, har Vänsterpartiet ansvar för löner och personalfrågor.
            Där har kvinnornas sjukskrivningar ökat precis på samma sätt som
            i resten av landet.
          </note>
          <note>
            Lönediskrimineringen har inte minskat utan ökat inom vissa yrkesområden
            under den här mandatperioden när ni har haft ansvaret för löneförhandlingarna
            och lönerna. Så kan man inte göra om man menar allvar med jämställdhet.
          </note>
          <note>
            Svara på frågan varför chefen ska ha fyra gånger så hög skattesänkning
            som kvinnan som han är chef över!
          </note>
          <note type="speaker">
            Anf. 24 GUDRUN SCHYMAN (v) replik:
          </note>
          <note>
            Fru talman! Jag trodde att Lena Ek förstod att jag inte tycker
            att vi ska komma åt lönediskrimineringen av kvinnor genom att
            hålla på med skattetabellerna.
          </note>
          <note>
            Jag tycker att vi ska ge betalt för arbetet. Det är en fråga
            om värderingar. Det är en fråga hur vi ser på människan. Varför
            ska det vara mindre betalt när kvinnor gör ett arbete? Det har
            väl ingenting med skatterna att göra? Det har med lönen att göra.
            Det handlar om värderingen av arbetet och arbetets värde och i
            och med det också människans värde. Det är det som är det centrala.
            Skatterna får ju ni stora problem med när det gäller Moderaternas
            förslag. Det hör jag ju. Då kommer det att bli vansinniga skillnader
            mellan dem som har låga inkomster och dem som har höga inkomster.
            Men jag diskuterar inte skatter. Jag diskuterar diskriminering
            och mänskliga rättigheter.
          </note>
          <note>
            Det är det som innebörden i jämställdheten.
          </note>
          <note type="speaker">
            Anf. 25 LARS LEIJONBORG (fp) replik:
          </note>
          <note>
            Fru talman! Jag delar Gudrun Schymans utgångspunkt att vi nu
            ska ha en bra debatt fram till den 15
          </note>
          <note>
            september som verkligen visar på skillnaderna mellan partierna
            så att väljarna kan träffa ett bra och informerat val. Så långt
            var det bra.
          </note>
          <note>
            Men sedan var det ju egentligen väldigt få besked.
          </note>
          <note>
            Vi hörde att Gudrun Schyman vill höja de offentliganställdas
            löner. Det är lysande. Hur ska det finansieras? Ja, genom den
            skatt som de offentliganställda betalar in. Det är ju en genial
            uppfinning. Det är ett slags evighetsmaskin som skapar oändliga
            möjligheter för detta parlament att genomföra reformer. Men var
            och en som tänker ett ögonblick förstår ju att det inte funkar
            i praktiken.
          </note>
          <note>
            Sedan tänker jag på ert s.k. Sundsvallsdokument.
          </note>
          <note>
            Där är det ingen klarhet som gäller. Där har ni iscensatt den
            största mörkläggningsoperationen i svensk politik på åratal. Ni
            har väl lånat in rökmaskiner från
          </note>
          <note>
            Hultsfredsfestivalen för att dölja vad som egentligen beslutades
            i Sundsvall. Att ni vill socialisera näringslivet är en sak, men
            det jag vill fråga om gäller detta att ni där beslutade att alla
            privata alternativ i kommunerna ska upphöra.
          </note>
          <note>
            Gudrun Schyman skakar på huvudet. Hon har fem minuters talartid
            kvar så hon kan utveckla detta. Men var och en som är läskunnig
            - det är tyvärr inte så många som det borde vara - kan konstatera
            att det står i Sundsvallsdokumentet. Och jag vill fråga: Får t.ex.
            de 50 000 barn som nu går i friskolor fortsätta?
          </note>
          <note>
            En av era representanter i utbildningsutskottet fick denna fråga
            av en tidning, och han svarade: Men frågan är ju varför de vill
            gå i friskolor.
          </note>
          <note>
            Är det hans eller vår sak att avgöra det? Eller kommer rätten
            att välja skola att vara kvar i Vänsterpartiets Sverige?
          </note>
          <note>
            (Applåder)
          </note>
          <note type="speaker">
            Anf. 26 GUDRUN SCHYMAN (v) replik:
          </note>
          <note>
            Fru talman! Jag ska hushålla med tiden. Lönerna i den offentliga
            sektorn ska höjas. Vi kan bestämma det, Lars Leijonborg och jag.
            Dessa pengar ska vi ta ur statskassan av överskottet i den offentliga
            ekonomin. Vi använder inga andra pengar än ni.
          </note>
          <note>
            När Moderaterna vill sänka skatterna vill vi använda pengarna
            till reformer. De sänker skatterna, vi vill höja lönerna. Enkelt.
          </note>
          <note>
            De som går i friskolor kommer naturligtvis att gå kvar där. Vi
            utfärdar inga förbud, Lars Leijonborg.
          </note>
          <note type="speaker">
            Anf. 27 LARS LEIJONBORG (fp) replik:
          </note>
          <note>
            Fru talman! När Gudrun Schyman förväntas att en gång för alla
            reda ut detta med Sundsvallsdokumentet börjar hon med att säga:
            Jag ska ransonera med tiden.
          </note>
          <note>
            Jag förstår det. Det är inte så lätt för en populistisk politiker
            att försvara det som de renläriga klubbade igenom i Sundsvall
            och som sedan har godkänts av andra instanser i partiet och som
            är gällande partipolitik.
          </note>
          <note>
            Det är ingen tvekan om att det står att inga nya verksamheter
            vid sidan av de kommunala verksamheterna ska få tillkomma. De
            som redan finns ska upphöra så snart det är möjligt med gällande
            kontrakt.
          </note>
          <note>
            Om möjligt ska gällande avtal omförhandlas så att de fristående
            verksamheterna upphör.
          </note>
          <note>
            Andra representanter för Vänsterpartiet följer ju detta beslut.
            De argumenterar för det precis som den representant som jag citerade.
            Friskolorna är ett hot mot den sammanhållna skolan, säger han
            i samma intervju.
          </note>
          <note>
            Det är den logiska uttolkningen av det som ni har klubbat igenom.
            Men det råkar vara så att tiotusentals familjer i Sverige i dag
            har sina barn i friskolor. De har träffat det valet eftersom de
            har haft rätt att göra det. Det passar deras livssituation. En
            hel del av dem röstar säkert på Vänsterpartiet. För att dessa
            familjer ska kunna träffa ett korrekt val som passar med vad de
            vill ha ut av sitt val måste de få veta sanningen.
          </note>
          <note>
            Kommer ni med det ökade inflytande som Gudrun
          </note>
          <note>
            Schyman drömmer om att verka för att rätten att välja skola blir
            kvar? I så fall: Vad ska ni göra med Sundsvallsdokumentet? Kommer
            det att upphävas före valet?
          </note>
          <note type="speaker">
            Anf. 28 GUDRUN SCHYMAN (v) replik:
          </note>
          <note>
            Fru talman! Vi har gått in i en diskussion som är oerhört central,
            och vi började på den i Sundsvall.
          </note>
          <note>
            Den handlade om makt och ägande.
          </note>
          <note>
            Vi tycker inte att det är rimligt att så många människor har
            så lite att säga till om när det gäller så viktiga saker.
          </note>
          <note>
            Det kan handla om att man är anställd på ett företag där man
            har jobbat i många år och där lagt ned sin själ, sin tid, sina
            kunskaper. Man bor på orten och har sin familj där. Sedan visar
            det sig att företaget blir uppköpt av någon multinationell koncern
            som tycker att det finns ett hål någon annanstans i något annat
            land i världen där produktionen ska förläggas, därför att det
            passar bättre, det fanns en kapacitetslucka där.
          </note>
          <note>
            Och så blir man ställd på bar backe.
          </note>
          <note>
            Detta har många människor i Sverige erfarenhet av. Vi tycker
            att det är en viktig fråga att människor som arbetar i ett företag
            också har möjlighet att påverka framtiden, att diskutera och vara
            med och fatta beslut om investeringar i dessa företag. Det är
            inget konstigt med det. Det är demokrati, ingenting annat.
          </note>
          <note>
            Jag tror inte att Lars Leijonborg behöver hetsa upp sig så mycket
            över det.
          </note>
          <note>
            De som har valt skolor kommer naturligtvis att gå kvar i de skolorna.
            Vi tycker att det vore klokt om kommunerna fick fälla det slutgiltiga
            avgörandet, eftersom det är kommunen som står för ansvaret och
            budgeten för både den kommunala och den s.k. fria skolan. Där
            ska besluten ligga så att så många som möjligt kan delta i de
            viktiga besluten. Det är inget konstigt med det, Lars Leijonborg.
            Det kallas demokrati. Vi behöver utvidga demokratin till fler
            områden i samhället, det är alldeles uppenbart.
          </note>
          <note>
            Vi är förundrade över att vi i Vänsterpartiet är ensamma om att
            diskutera detta.
          </note>
          <note type="speaker">
            Anf. 29 MARIA WETTERSTRAND (mp) replik:
          </note>
          <note>
            Fru talman! Tyvärr har Gudrun Schyman ganska lite talartid kvar
            för att svara på min replik.
          </note>
          <note>
            Gudrun Schyman talade ganska mycket i sitt anförande om demokrati
            och delaktighet. Hon har också återkommit till det i replikskiftena.
            Väljarna ska inte bara ha inflytande över politiken vart fjärde
            år när de går och röstar i riksdagsvalet osv.
          </note>
          <note>
            I går fattade riksdagen ett första beslut om att ändra grundlagen.
            Det beslutet innebar att EU och regeringen får mer makt på riksdagens
            bekostnad. Det gäller inom utrikes- och säkerhetspolitiken samt
            inom polisiära och straffrättsliga områden. Förslaget innebär
            också att riksdagen ska kunna godkänna ännu inte slutförhandlade
            överenskommelser inom EU och i stället låta regeringen slutgodkänna
            dessa utan att riksdagen har möjlighet att ta ställning.
          </note>
          <note>
            Båda dessa förslag öppnar för mer överstatlighet.
          </note>
          <note>
            Vi i Miljöpartiet hade räknat med Vänsterpartiets stöd i dessa
            frågor. Men när det kom till att samla in 35
          </note>
          <note>
            namn bland ledamöterna i riksdagen för att få en debatt om en
            folkomröstning svek Vänsterpartiet. Ni sade att ni skulle lägga
            ned era röster även om tillräckligt många namn samlades in. Ni
            vill alltså inte ha en folkomröstning i en fråga som kanske är
            en av de viktigaste demokratifrågorna som vi har debatterat under
            den här mandatperioden.
          </note>
          <note>
            Genom det här agerande har ni lyckats med två saker, dels har
            ni förstört en bra och nödvändig debatt om vilken makt EU ska
            ha, dels har ni försvagat motståndet mot mer överstatlighet och
            urholkningar av grundlagen.
          </note>
          <note>
            Då undrar jag, Gudrun Schyman: Vill ni inte göra ansträngningar
            i riksdagen för att se till att svenska folket får ta ställning
            till om de vill att EU ska ha mer makt eller inte?
          </note>
          <note>
            (Applåder)
          </note>
          <note type="speaker">
            Anf. 30 GUDRUN SCHYMAN (v) replik:
          </note>
          <note>
            Fru talman! Vi var emot förslaget. Miljöpartiet och Vänsterpartiet
            är helt överens om att vi inte ska fatta beslut i riksdagen som
            gör det möjligt att flytta över mer makt till Bryssel. Därför
            röstade vi också nej till det förslaget.
          </note>
          <note>
            Däremot tror jag inte att det är klokt att ha en folkomröstning.
            Det skulle innebära att man har en eller två månader på sig att
            ute bland folk diskutera en fråga som är ganska svårt att sätta
            sig in i. Det vore att förstöra folkomröstningsinstitutet.
          </note>
          <note>
            Vi kommer att ha en folkomröstning om EMU, och det är jättebra.
            Men i den här frågan går det inte att pressa fram en folkomröstning
            före den 15 september. Det vore inte ärligt mot människor.
          </note>
          <note>
            Men vi är emot beslutet. Vi är helt överens i sakfrågan. Inte
            mer makt till Bryssel!
          </note>
          <note type="speaker">
            Anf. 31 MARIA WETTERSTRAND (mp) replik:
          </note>
          <note>
            Fru talman! Det är ju en sanning med modifikation att Vänsterpartiet
            var emot det här beslutet. Det fanns knappast någon enighet i
            den vänsterpartistiska riksdagsgruppen, vilket man kunde höra
            i debatten här i går då flera vänsterpartistiska ledamöter uttryckte
            en annan uppfattning.
          </note>
          <note>
            Folkomröstningsinstrumentet ska användas för väsentliga frågor.
            Det här är en av de viktigaste frågorna när det gäller maktöverföring
            till Bryssel som vi har fattat beslut om i den här riksdagen sedan
            vi hade folkomröstningen om EU. Det är ingenting som hindrar att
            man kan ha en folkomröstning såväl i den här frågan som i frågan
            om EMU. Jag tror tvärtom, att det skulle leda till ett ökat intresse
            för frågor som rör maktöverföring till EU. Det är någonting som
            i alla fall jag har saknat under den senaste tiden, en offentlig
            debatt om hur mycket makt vi ska låta EU
          </note>
          <note>
            får över vår politik i Sverige.
          </note>
          <note>
            (Applåder)
          </note>
          <note type="speaker">
            Anf. 32 GUDRUN SCHYMAN (v) replik:
          </note>
          <note>
            Fru talman! Mycket kort: Det finns ett stort hinder, och det
            är tiden.
          </note>
          <note>
            (Applåder)
          </note>
          <note type="speaker">
            Anf. 33 ALF SVENSSON (kd):
          </note>
          <note>
            Fru talman! Bakom oss har vi, som vi alla vet, åtta år av socialdemokratiskt
            styre, varav sex år med Göran Persson. På senaste tiden har Sverige
            tappat, det är alldeles uppenbart, både kurs och fart. Och det
            är självfallet oppositionens plikt att påtala detta. Sverige behöver
            en annan kurs än den nuvarande vänsterregeringens. Och Sverige
            måste få en annan fart på sin ekonomi.
          </note>
          <note>
            Men låt mig allra först ta upp en fråga som inte har med kronor
            och ören att göra, men som i allra högsta grad berör barnen, nämligen
            morgondagens medborgare.
          </note>
          <note>
            År 1998, efter sitt första val som partiledare, kom
          </note>
          <note>
            Göran Persson med följande formulering i sin regeringsförklaring:
            "Alla relevanta politiska beslut skall analyseras utifrån hur
            de påverkar barnens situation".
          </note>
          <note>
            Så skrev och sade Göran Persson. Jag kan omöjligt tycka att Göran
            Perssons regering lever upp till åtagandet.
          </note>
          <note>
            Onsdagen den 5 juni fattade riksdagen ett beslut som Göran Persson
            ytterst är ansvarig för, men som helt uppenbart inte analyserats
            utifrån hur det påverkar barnens situation. Den samlade expertisen
            i utredningen och alla experter på barns situation som deltog
            i remissbehandlingen har motsatt sig den lag som regeringen nu
            driver igenom och som ger homosexuella par rätt att prövas som
            adoptivföräldrar. För att hindra vad man ser som en diskriminering
            av en grupp vuxna, diskriminerar man en grupp barn. Och de adopterade
            barnen har redan en svår situation. Det måste vi alla vara överens
            om. Löftet att "alla relevanta politiska beslut skall analyseras
            utifrån hur de påverkar barnens situation" har regeringen trampat
            under fötterna. Vi glömmer inte det. Och jag skulle nu gärna vilja
            höra Göran Persson förklara varför hans regering gick på tvärs
            mot barnexpertisen. Låt oss få det utrett här i dag av landets
            statsminister.
          </note>
          <note>
            Fru talman! Låt mig ta upp ytterligare några frågor som i synnerhet
            har med våra barn att göra, men som oftast ses ur vuxenvärldens
            perspektiv.
          </note>
          <note>
            Under den gångna mandatperioden har maxtaxan införts. Här har
            vi åter ett exempel på ett beslut präglat av förmynderi, flagranta
            orättvisor och faktiskt också diskriminering. Göran Persson säger
            till kommunerna: Gör som jag säger så får ni vara med och dela
            på 5 miljarder kronor. Gör ni inte som jag säger får ni inga pengar
            alls. Sedan tvingas kommunerna som Perssonska ekon att säga till
            småbarnsföräldrarna: Nu måste ni göra som vi säger, annars kan
            inte vi ge er några pengar.
          </note>
          <note>
            Det är naturligtvis ingen som invänder mot att människor får
            lägre avgifter. Det gör ingen av oss.
          </note>
          <note>
            Men kalla det inte rättvisa att de som anlitar den av
          </note>
          <note>
            Persson dikterade barnomsorgen får flera tiotusentals kronor
            i subventioner, medan alla de som vill lösa frågan på annat sätt
            kammar noll.
          </note>
          <note>
            I Norge, Danmark, Finland, Island låter regeringarna föräldern
            eller föräldrarna få bestämma. I Sverige har vi Perssonskt förmynderi.
          </note>
          <note>
            Mellan 70 000 och 71 000 ett- och tvååringar finns inte med i
            den kommunalt finansierade barnomsorgen. Vad är det som gör att
            Göran Persson absolut förvägrar dessa barns föräldrar något ekonomiskt
            stöd? Det skulle vi vilja veta här och nu.
          </note>
          <note>
            Kristdemokraterna kommer att förespråka ett skattefritt barnomsorgskonto
            till barn mellan ett och tre år. Kontot trappas av i förhållande
            till hur lång tid barnet har kommunalt finansierad omsorg.
          </note>
          <note>
            Vi anser också att föräldraförsäkringen ska reformeras. 90 %
            av alla heltidsarbetande bör omfattas fullt ut av försäkringen,
            och ersättningsnivån bör höjas till 90 % - för att nu nämna något
            av innehållet i Kristdemokraternas förslag, som ska ge mer tid
            för barnen.
          </note>
          <note>
            Fru talman! Nyligen har regeringen förslagit att elever som inte
            klarar godkänt på högstadiet ändå ska tas in på gymnasiet. Vad
            är det om inte cynism? Tala inte om att man bryr sig om svaga
            grupper när man är beredd att stjälpa av högstadieelever som inte
            klarar godkänt, stjälpa av dem till gymnasieskolan. Den som påstår
            att detta skulle vara ett politiskt beslut till gagn för barn
            kan omöjligt ha som målsättning att stötta den svage och stärka
            hennes eller hans självförtroende och självrespekt.
          </note>
          <note>
            Svensk skola måste bli en kunskapsskola, men också en skola som
            ger eleverna karta och kompass för livet. Våra barns skolor är
            kommunernas viktigaste arbetsmiljö. Åtgärder som måste vidtas
            är:
          </note>
          <note>
            1. Lugn och arbetsro ska råda och mobbning får inte tolereras.
          </note>
          <note>
            2. Lärare som är kompetenta och får känna sig betrodda ska ha
            hand om undervisningen, och elever ska enkelt kunna få kontakt
            med kurator och skolsköterska.
          </note>
          <note>
            3. Insikten om att varje elev är unik måste få dominera undervisningen.
            Och "häcksaxmetoden", som klipper alla i samma form, kombinerad
            med föreställningen att alla hinner eller klarar samma saker på
            samma tid, måste bort.
          </note>
          <note>
            Fru talman! Vissa grupper har inte någon fackförening eller någon
            intresseorganisation som talar för sig. De kommer så gott som
            aldrig fram till några mikrofoner eller lyckas göra sig hörda.
          </note>
          <note>
            Tidningen Aftonbladet hade för en tid sedan en reportageserie
            om de 200 000 barn i vårt land som får växa upp med en förälder
            eller båda föräldrarna som alkoholister. 200 000 barn! Det finns
            ingen simsalabimlösning. Men nog måste det gå att bry sig om dessa
            barns svåra situation mer än vad som sker. Och vi kristdemokrater
            vill verkligen uppmana regeringen och oss alla att ta ett helt
            annat ansvar, ta helt andra tag mot alkoholmissbruk och droger
            än vad som för närvarande sker. Det handlar om att befria människor
            från ett beroende som förnedrar och berövar dem både fysisk och
            psykisk hälsa, men det rör sig förstås också sekundärt om att
            försöka täppa till ett jättehål varigenom enorma resurser försvinner
            bort.
          </note>
          <note>
            Fru talman! Vi vet allesammans att vården och omsorgen långt
            ifrån alltid fungerar som den borde ute i landsting och kommuner.
            Men det är ju inte så att vården blir bättre i vänsterstyrda Norrbotten
            eller vänsterstyrda Värmland, Kalmar eller Dalarna för att
          </note>
          <note>
            Göran Persson och hans ministrar skäller på Stockholm. Vi skulle
            väldigt gärna se att allt köande till operationer och all ensamhet
            och sysslolöshet bland våra gamla i äldreomsorgen lyftes fram
            nu under valrörelsen. På en del håll gäller budgetunderskott,
            på andra håll är vården så underbalanserad att medborgare försmäktar
            i ångest och värk för att man inte ens får besked om när man kan
            få sin operation. Och det är i synnerhet gamla människor som drabbas.
            Sverige är faktiskt på väg att få ett segregerat sjukvårds- och
            omsorgssamhälle. Gamla får stå i kö. Besuttna försäkrar sig eller
            betalar sig förbi köer. Detta är Göran
          </note>
          <note>
            Perssons Sverige.
          </note>
          <note>
            Vi tror att vården behöver mer resurser. Men vi tror inte att
            centralisering, som socialdemokrater och vänsterpartister satsar
            på, är en rimlig medicin. Och att låta förbudsviljan ta död på
            initiativ och kreativitet inom vården - något som Vänsterpartiet
            formligen älskar - kan inte annat än försämra vården.
          </note>
          <note>
            Fru talman! Det är inte högre skatter utan det är högre tillväxt
            som ger välfärd, som ger resurser till vård, skola och omsorg.
          </note>
          <note>
            Sverige låg enligt OECD på fjärde plats i välfärdsligan år 1970
            och ligger nu på 17:e plats. Vi ska snart vara tillbaka i topp
            igen, om man får tro näringsminister Björn Rosengrens prat - senast
            uppblåst i en av radions s.k. lördagsintervjuer. Han tror således
            att vi stadigt ska växa ett par procent snabbare än genomsnittet
            inom OECD, trots att vi i år inte ens når en tillväxt som når
            upp till 2 %.
          </note>
          <note>
            Hur ska vi kunna tro på Rosengrens prognoser?
          </note>
          <note>
            Det var hundratusentals som gjorde det när han lanserade Teliaaktien
            för två år sedan. Då kostade denna uppreklamerade folkaktie 85
            kr och skulle enligt näringsministern lätt klättra upp 10 % i
            pris.
          </note>
          <note>
            Jovisst, den klättringen varade några timmar. Sedan bar det utför.
            I dag är aktien värd en fjärdedel av den knappa hundralapp som
            Rosengren förespeglade marknaden. Jag tycker faktiskt att han
            skulle be om ursäkt.
          </note>
          <note>
            Göran Perssons regering har stabiliserat Sveriges ekonomi och
            skapat förtroende för den, påpekas det ganska ofta. Men hur är
            det med den saken? Vi vet förstås att kronan efter Riksbankens
            räntehöjningar på sistone stärkts en smula, men sedan Göran Persson
            greppade rodret i mars 1996 har den flytande kronan sjunkit så
            att en US-dollar, som kostade 6:80 när
          </note>
          <note>
            Persson tillträdde, nu kostar närmare 10 kr. Den har varit uppe
            i 11 kr, som ni vet. Varje dollar har blivit
          </note>
          <note>
            3 kr dyrare under de sex Perssonåren.
          </note>
          <note>
            Det motsvarar en devalvering på nära 30 %. Det är inget snack.
            Det är ett talande bevis för vilket förtroende svensk ekonomi
            har utomlands - och bland våra egna med för den delen. Hade inte
            Riksbanken tvingats höja reporäntan, den ligger nu på 4,25 %
          </note>
          <note>
            eller en procentenhet över Europeiska centralbankens, och hade
            inte Göran Persson förespeglat marknaden att Sverige snart ska
            gå med i EMU skulle kronan sannolikt vara ännu svagare.
          </note>
          <note>
            Fru talman! Utan denna sänkta kronkurs skulle svensk export ha
            stått sig slätt. Så är det ju. Det är sanningen om svensk ekonomi.
            Socialdemokraternas överbudspolitik i slutet av 80-talet ledde
            fram till det kronförsvar som vi fick ge upp i november 1992.
            Att vi under Göran Persson i praktiken devalverat lika mycket
            som då i förhållande till dollarn är det ingen i regeringen, eller
            ens Riksbanken, som utåt låtsas om.
          </note>
          <note>
            Efter sex Perssonår når Sverige inte ens upp till genomsnittsnivån
            i OECD:s välfärdsliga. Det är inte att undra på när våra företag
            reas ut eller rentav flyr
          </note>
          <note>
            Sverige - samtidigt som Göran Persson har mage att gratulera
            Gnosjö, när företagarna säljer ut, trötta på den småföretagarfientliga
            politiken. Nej, medan tid är: Släpp de svenska småföretagarna
            loss! Avbyråkratisera och avtaxera! Sänk arbetsgivaravgifter på
            ett sätt så att små företag får större svängrum! Ta bort skatter
            som driver företag ur landet, för folkets skull om inte annat,
            för möjligheten att skaffa fram resurser till vård, skola och
            omsorg! Ta bort omöjliga regleringar och gör på nytt Sverige till
            ett land fullt av möjligheter för individer och företag! Tillsammans
            med övriga icke-socialistiska partier vill Kristdemokraterna skapa
            förutsättningar för att Sverige ska bli detta möjligheternas land.
          </note>
          <note>
            Fru talman! Sverige har under ett långt socialdemokratiskt regeringsinnehav
            fastnat i ett slags storebrorssamhälle. Detta blir extra tydligt
            om man funderar över exempelvis fastighetsskatten. Miljardärer
            slipper förmögenhetsskatt på tiotals miljoner per år.
          </note>
          <note>
            Småsparare som skött sig och slitit hela livet för att klara
            sitt boende "under skatter digna ned", för att citera en av socialdemokratins
            stamsånger. "Digna ned" eller sälja - det är det val Göran Persson
            och
          </note>
          <note>
            Bosse Ringholm erbjuder pensionärer som haft fräckheten att bygga
            ett eget hem i områden som nu räknas som attraktiva.
          </note>
          <note>
            Fru talman! Den 15 september är det val, som bekant. Att Sverige
            behöver en ny regering torde vara uppenbart för alla som har ögonen
            öppna. Socialdemokratiskt maktinnehav ligger som en tung, våt
            filt över den kreativitet, de individuella initiativ, den självklara
            valfrihet som vårt land behöver och har rätt till. Måtte vi få
            en valrörelse som visar att Sverige är ett möjligheternas land,
            en valrörelse som är inriktad på att skapa större trygghet och
            trivsel för alla medborgare!
          </note>
          <note>
            (Applåder)
          </note>
          <note type="speaker">
            Anf. 34 MARIA WETTERSTRAND (mp) replik:
          </note>
          <note>
            Fru talman! Opinionen ser ut att ha vänt för Kristdemokraterna
            den senaste tiden efter att det har varit en nedgång ett tag.
            Kanske är det så att Kristdemokraterna och Alf Svensson har hittat
            sin vinnande strategi genom att mana fram rädslan för det som
            är avvikande och annorlunda i debatten om att tillåta adoption
            för homosexuella. Kanske är det så att
          </note>
          <note>
            Kristdemokraterna och Alf Svensson har hittat en vinnarstrategi
            när han talar om fusk som en orsak till de ökade sjukskrivningarna.
          </note>
          <note>
            Vi i Miljöpartiet är bekymrade. Vi tycker att det låter som att
            Kristdemokraterna är ett nytt mörkblått högerparti där det är
            rädslor och fördomar som är det nya receptet. Jag skulle väldigt
            gärna vilja ha en kommentar från Alf Svensson om det här.
          </note>
          <note>
            (Applåder)
          </note>
          <note type="speaker">
            Anf. 35 ALF SVENSSON (kd) replik:
          </note>
          <note>
            Fru talman! Jag vill hälsa Maria Wetterstrand välkommen som förespråkare
            för Miljöpartiet. Det hade ju varit trevligare om hon hade börjat
            ett replikskifte med mig mer utifrån fakta och, höll jag på att
            säga, rim och reson.
          </note>
          <note>
            Det är så tydligt det kan vara för Miljöpartiet att det är vuxenperspektivet
            som ska gälla. Jag citerade i mitt anförande Socialstyrelsen och
            Barnombudsmannen. Även om jag inte nämnde dem vid namn talade
            jag om "all expertis". Det gäller också Svenska läkarförbundet
            och Rädda Barnen.
          </note>
          <note>
            Är de också mörkblå, reaktionära eller vad det nu var? Är det
            ett epitet som Maria Wetterstrand tycker att man ska skriva över
            Barnombudsmannen, Socialstyrelsen, Rädda Barnen och Svenska läkarförbundet?
          </note>
          <note>
            Och är det förresten också ett epitet över internationella konventioner?
            Sverige måste ju ta sig ur internationella konventioner. Är alla
            andra partier och länder, höll jag på att säga, världen över mörkblå
            utom just det parti som Maria Wetterstrand företräder?
          </note>
          <note>
            Det kunde vara intressant att höra Maria Wetterstrands epitet
            eller den skylt som hon vill hänga över de experter som satt i
            den parlamentariska utredning som sysslade med frågan. Kan vi
            få höra det nu, i nästa replik från Maria Wetterstrand, så ska
            jag tala om fusket sedan.
          </note>
          <note type="speaker">
            Anf. 36 MARIA WETTERSTRAND (mp) replik:
          </note>
          <note>
            Fru talman! Det finns framför allt en orsak till att det förekommer
            en stark rädsla för att homosexuella ska tillåtas prövas som adoptivföräldrar
            och det är de fördomar som finns mot homosexuella i det här samhället.
            De fördomarna späds på av Kristdemokraterna i debatten genom att
            man inte vill ge ens den lagliga möjligheten för homosexuella
            att prövas som adoptivföräldrar. Det är ju detta det handlar om.
            I Sverige har man rätt att prövas som adoptivförälder om man är
            ensamstående. Är man homosexuell och ensamstående och låter bli
            att tala om att man är homosexuell, då kan man prövas som adoptivförälder.
            Om man är homosexuell och är öppen med det får man inte ens prövas
            som adoptivförälder.
          </note>
          <note>
            När man gör de här prövningarna utgår man alltid från barnens
            bästa, och det är precis vad man ska göra. Man ska utgå från barnens
            bästa. Då ska man även - för barnens bästa - kunna tillåta ett
            homosexuellt par att adoptera lika väl som vilket annat par som
            helst om man bedömer att det i den situationen är för barnens
            bästa.
          </note>
          <note>
            (Applåder)
          </note>
          <note type="speaker">
            Anf. 37 ALF SVENSSON (kd) replik:
          </note>
          <note>
            Fru talman! Var det någon här i kammaren som hörde hur Maria
            Wetterstrand förklarade de här remissinstansernas ställningstagande?
            Jag hörde det inte. Jag hörde en del repetition från debatten
            som var den 5 juni. Att de som ska adoptera ska prövas är väl
            ändå en självklarhet under alla omständigheter.
          </note>
          <note>
            Sedan talade man om fördomar. Är det fördomar att det finns internationella
            konventioner som tycker att det är rimligt att ett barn som ska
            adopteras och utsätts för den påfrestning det innebär ska få både
            en mamma och en pappa? Tänk att det karakteriseras som en fördom
            att hysa den inställningen!
          </note>
          <note>
            Nej, det är ingen fördom. Maria Wetterstrand försöker plocka
            poäng i en fråga som lobbyister har drivit, och den lobbyismen
            har många, också i den här kammaren, dessvärre fallit offer för.
            Jag undrar vem det är som späder på när man går upp och talar
            om fördomar, som Maria Wetterstrand säger. Jag har inga fördomar.
            Vi vet att varje pojke och flicka har en biologisk mamma och en
            biologisk pappa. Det är ingen fördom att konstatera det. Därför
            anser vi att man ska försöka nå så nära den relationen som möjligt
            om ett barn av någon anledning blir av med sin mamma och sin pappa.
          </note>
          <note>
            Nu har Maria Wetterstrand inte någon möjlighet att replikera,
            men hon ska så småningom hålla ett anförande. Då kunde vara intressant
            att höra om hon anser att det är en fördom från samhällets sida
            att sambopar inte får adoptera. Är det en fördom? I så fall är
            vi ju fördomsfulla alla här, såvitt jag begriper.
          </note>
          <note>
            (Applåder)
          </note>
          <note type="speaker">
            Anf. 38 LENA EK (c):
          </note>
          <note>
            Fru talman! Ärade ledamöter! Ärade åhörare! Nu är det examensdags
            igen. Nu ska den förda politiken under de senaste fyra åren prövas,
            och nu ska alternativen vägas mot varandra.
          </note>
          <note>
            Vi har en bild av skönmålning och upprepning av en del goda resultat
            men också av en del förskräckligt dåliga resultat. Vi har en ohälsa
            som i kostnad ökar med 25 miljoner om dagen. Vi har människor
            som bryter ihop av stress och vanmakt. Vi har köer till vård och
            nästan inga rehabilitering, varken hos arbetsförmedlingen, försäkringskassan
            eller någon annanstans. Och vi har en skola som inte tar ansvar
            för sina elever.
          </note>
          <note>
            Alldeles nyss har examenstiden varit. Varje gång jag har varit
            på skolavslutning - och jag har varit på några avslutningar de
            senaste veckorna, både med mina egna barn och med andras - då
            har jag tänkt på dem som inte har fått fullständiga betyg och
            som vet att de inte kommer vidare och som vet att de kommer att
            få trassla sig fram hela livet. De har inte fått den början, den
            start, som de förtjänar. 10 000 krossade drömmar är inget bra
            resultat. 10 000 - så många elever är det som inte har behörighet
            att söka vidare till gymnasiet.
          </note>
          <note>
            Dessa problem har vi påpekat under den tid som har gått. Med
            samma envishet har vi pekat på att
          </note>
          <note>
            Socialdemokraterna låter konjunkturen göra jobbet men försummar
            det viktiga arbetet med att fundera över vad vi kan göra åt de
            problem vi har, vilka strukturreformer vi måste genomföra för
            att rusta svensk ekonomi och förbättra chanserna till en uthållig,
            långsiktig och god tillväxt.
          </note>
          <note>
            Sverige håller på att klyvas socialt och regionalt.
          </note>
          <note>
            Det är Socialdemokraterna, Vänsterpartiet och Miljöpartiet som
            bär det tunga ansvaret.
          </note>
          <note>
            Sverige är ett välfärdsland, men det är ett välfärdsland med
            revor. För Centerpartiet är det lika viktigt att behålla en solidaritet
            och en trygghet i samhället som att genomföra reformer för att
            öka medborgarnas möjligheter att påverka hur deras skola, barn-
            och äldreomsorg och vård ska se ut och utformas. Över skattsedeln
            ska vi se till att ge människor i alla delar av landet - Tensta,
            Rinkeby, Vetlanda, Malexander, Umeå, hela landet - lika villkor
            oavsett kön eller socialt och etniskt ursprung. Det är en målsättning
            som faktiskt står i motsättning till socialdemokratins och Vänsterpartiets
            strävan efter standardlösningar och lika utfall. Men denna målsättning
            står också i motsättning till den sociala likgiltighet som en
            del extrema nyliberaler står för.
          </note>
          <note>
            För att den åldrande Moder Svea ska kunna klara sig framöver
            krävs tre saker, tre utmaningar som vi faktiskt måste klara av.
            Det handlar om tillväxten, småföretagandet, för att ge livskraft
            i landet. Det handlar om barnen, skolan och ett barnvänligt arbetsliv
            för att minska de sociala klyftorna och för att ge livskvalitet
            åt människor. Och det handlar om ohälsan och jämställdheten, för
            att människor själva ska kunna bestämma över sin vardag och ha
            ett självbestämmande som är värt namnet.
          </note>
          <note>
            Jag börjar med det första. Det finns, fru talman, inget effektivare
            medel att uppnå social sammanhållning, regional utveckling, integration
            och minskade klyftor än att föra en politik som mobiliserar hela
            landets resurser, hela samhällets resurser, och ger alla människor
            möjlighet att ge sitt bidrag och finnas med i detta byggande av
            välfärden som vi vill nå. Då handlar det väldigt mycket om företagande.
            Den opposition som finns - de fyra borgerliga partierna -
          </note>
          <note>
            har lagt fram ett gemensamt program med 53 förslag om att förbättra
            för företagandet. Vi fortfarande leder med 53-0.
          </note>
          <note>
            En av de saker som vi har tagit upp och som har hanterats väldigt
            mycket är regelbördan. Den kostar för ett litet företag 30 000
            kr per anställd och år, enligt uträkningar av nationalekonomer
            i Sverige och inom OECD. 30 000 per person och år. Det är helt
            vansinnigt!
          </note>
          <note>
            Regeringen hade avgivit ett löfte och sammankallade inför förra
            valet en småföretagardelegation som skulle åtgärda detta. Det
            har kommit och gått ledamöter i den delegationen. Tredje gänget
            har nu gett upp och tågat ut. Det finns ett annat gäng som skulle
            se till att nya regler åtminstone inte skulle försvåra för företagandet.
            Resultatet mättes häromdagen och finns att läsa hos TT och på
            olika hemsidor.
          </note>
          <note>
            Bara 5 % av de nya regler som har tillkommit under den här mandatperioden
            har ens värderats ur tillväxtoch företagssynpunkt. Det är ju förfärligt!
            Regeringen har alltså för andra gången brutit det löfte som man
            gav inför förra valet när det gäller småföretag.
          </note>
          <note>
            Nu kommer vi till den tragikomiska tredje ronden i matchen mellan
            Björn Rosengren mot Sveriges företagare: Rosengren versus tillväxt.
            Nu ska regelbesvären mätas, för näringsministern är inte ens längre
            säker på att de finns. En miljon kronor lämnas till ett forskningsinstitut
            för att se om detta ens finns.
          </note>
          <note>
            Man har fört samma politik som tidigare, utan förändringar. Stel
            och inte böjd, skulle man kunna säga. På samma sätt som regeringen
            har backat från sitt vallöfte att förbättra för företagarna har
            man också lämnat de nya svenskar som finns i Sverige åt sitt öde.
            För dem är också företagsfrågorna otroligt viktiga. Läkare, ingenjörer
            och driftiga entreprenörer får vara glada om de får städa på tunnelbanan
            i Socialdemokraternas Sverige. Tänk på vilka mänskliga resurser
            som kastas bort! Detta, mina vänner, är ett slöseri med stort
            s.
          </note>
          <note>
            För att hela landet ska leva krävs enklare regler och faktiskt
            också lägre skatter, om man får säga det numera. Det krävs bättre
            infrastruktur och att staten tar sitt ansvar för den infrastruktur
            och de områden som staten har ansvar för.
          </note>
          <note>
            Jag talar om hur man ska få livskraft i hela landet:
          </note>
          <note>
            enklare regler, lägre skatter och bättre infrastruktur och att
            staten tar sitt ansvar för det som är statens ansvar.
          </note>
          <note>
            Vi har under de senaste åren i denna kammare haft en politisk
            debatt som handlat om att staten inte klarar kontrollen av skolan,
            om att staten inte klarar vägarna och om att infrastrukturen läggs
            ned. Om de som bor på landet ska använda sin mobiltelefon får
            de gå ut och ställa sig bakom stora tallen bakom tredje stenen
            och hålla armen så långt ut som möjligt för att kunna få en blipp
            på antennmätningen på telefonens display.
          </note>
          <note>
            När staten, regeringen eller majoriteten på det viset lämnar
            delar av Sverige åt sitt öde är det inte konstigt att tillväxten
            sjunker i det här landet. På samma sätt ser det ut i de stora
            städernas förorter.
          </note>
          <note>
            Infrastrukturen försvinner, och man lägger ned det ena efter
            det andra. Det är inte lättare där, utan det är lika orättvist.
          </note>
          <note>
            En entreprenör är en människa. En företagare är en människa.
            Alla i detta land ska ha rätt att känna att den sociala tryggheten
            är likvärdig för alla grupper.
          </note>
          <note>
            Så är det inte för företagare i Sverige i dag.
          </note>
          <note>
            Blir du som småföretagare bestulen på ditt lager får du betala
            moms på det som tjuven har tagit. Är du gift med en fåmansföretagare
            får du, även om du jobbar i exempelvis skolan eller sjukvården,
            inte arbetslöshetsersättning på samma villkor som alla andra bara
            därför att du är gift med en företagare. Det är som i Gamla testamentet
            - arvssynden förs vidare till familjen och till nästa generation.
            Dessutom är föräldraersättningen 70 % lägre för en företagare
            än för alla andra vanliga människor.
          </note>
          <note>
            I detta företagsklimat, fru talman, är det inte konstigt om nyföretagandet
            sjunker. Det är inte konstigt, men det är farligt - för oss allesammans
            - eftersom det är där som jobben finns och som tillväxten ska
            finnas.
          </note>
          <note>
            Fru talman! Jag vill också ägna en del av detta anförande åt
            barnen - Sveriges framtid. I dag lever vart femte svenskt barn
            i fattigdom. Det är sådana förhållanden att det är svårt att hitta
            pengar till en vinterjacka och till julklappar och att det är
            svårt för föräldrarna, eller föräldern, att fixa mat, hyra och
            medicin.
          </note>
          <note>
            Detta är inte värdigt en välfärdsstat, och så här tycker inte
            vi att man ska ha det. Ansvaret för detta bärs av Socialdemokraterna,
            Vänsterpartiet och Miljöpartiet.
          </note>
          <note>
            Det är också så att arbetslivet i Sverige är barnfientligt, och
            därmed också kvinnofientligt. Vi har nåtts av rapporter och vi
            har träffat människor. Jag har fått många brev och telefonsamtal
            från kvinnor som blivit uppsagda från sitt arbete mot slutet av
            graviditeten eller under sin föräldraledighet. Det skulle ha varit
            mycket enkelt för majoriteten att införa en lag som säger: Låt
            oss förbjuda att föräldraledighet räknas som uppsägningstid. Låt
            oss förbjuda arbetsgivare att säga upp föräldralediga män eller
            kvinnor medan de är föräldralediga. Uppsägningstiden är någonting
            annat. Den ska räknas för sig själv, på egna meriter, och föräldraledigheten
            ska få stå för sig själv. Det hade varit mycket lätt för majoriteten
            att rösta ja till det förslaget, för det yrkandet har Centerpartiet
            lagt fram här i kammaren. Men det har blivit nedröstat.
          </note>
          <note>
            Det är också från Centerpartiet som de första motionerna om barnbidrag
            en gång i världen kom. Frågorna om barnfamiljernas ekonomi och
            föräldrarnas valmöjligheter är väldigt viktiga frågor för oss.
            Vi måste hitta ett system där vi förenar en större valfrihet för
            föräldrar och en mångfald i barnomsorgen med möjligheten till
            mera tid med barnen och mera pengar till barnfamiljerna.
          </note>
          <note>
            Därför vill vi bl.a. höja barnbidraget. Vi vill bl.a.
          </note>
          <note>
            se till att den lägsta nivån i föräldraförsäkringen går upp från
            90 kr om dagen - för vem kan leva på det, mina vänner? - eller
            från 120 kr om dagen som man inte heller kan leva på men som är
            en del av ersättningen under en del av tiden.
          </note>
          <note>
            Det är viktigt att unga familjer och unga föräldrar inte behöver
            gå till socialen. Det är också viktigt att man får mera tid med
            sina barn. Centerpartiet, fru talman, kommer inte att samförhandla
            om ett familjepolitiskt alternativ som är jämställdhetsfientligt
            eller som har höga tröskeleffekter så att det blir omöjligt att
            gå mellan barnledighet och arbete. Det är viktigt för föräldrar
            att kunna delta i arbetslivet. Det är lika viktigt som att kunna
            ha ett bra familjeliv. Ekvationen när det gäller ett barnvänligt
            arbetsliv kräver att båda benen är lika starka. Det kommer vi
            att vara garant för i en ny regering!
          </note>
          <note>
            Fru talman! När vi talar om barnen får vi inte glömma de mest
            utsatta barnen. Under den här vintern och våren har jag upprörts
            över hur Sverige har slängt ensamma asylsökande barn mellan olika
            myndigheters ansvarsområden, hur de här barnen inte fått en enda
            rättighet i barnkonventionen uppfylld, hur myndigheter har fegat
            och skyllt på andra - det är inte mitt bord, det är inte mitt
            skrivbord - och hur ministrar har stuckit huvudet i sanden.
          </note>
          <note>
            Fortfarande är det så att vi har en sjuåring som riskerar att
            bli blind och som väntar på avvisning trots att hon inte kan få
            behandling i hemlandet. Vi har en sjuttonåring som gått under
            jorden därför att hon riskerar avvisning till ett land där hon
            riskerar könsstympning. Det är exempel på hur regeringen behandlar
            barn i det här landet.
          </note>
          <note>
            Fru talman! Det krävs en ny regering som satsar på tillväxt,
            livskraft, livskvalitet och självbestämmande och som ger alla
            lika villkor. I den regeringen hoppas jag att Centerpartiet tar
            plats efter höstens val.
          </note>
          <note>
            (Applåder)
          </note>
          <note>
            Anf. 39 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Lena Ek vill sätta sig i en regering efter valet.
            Det är naturligt och det är varje politikers ambition. Men den
            politik som ska föras är det bäst att man presenterar före valet.
          </note>
          <note>
            Jag frågade Bo Lundgren om hans uttalande i Washington om ett
            svenskt Natomedlemskap. Nu vill jag fråga Lena Ek: Går Centern
            in i en regering som kommer att föreslå ett svenskt Natomedlemskap?
          </note>
          <note type="speaker">
            Anf. 40 LENA EK (c) replik:
          </note>
          <note>
            Fru talman! Självklart är säkerhetspolitiken för alla svenska
            medborgare en stor fråga. Där har vi en bred blocköverskridande
            överenskommelse som är ganska ny. En fråga som drivs av vissa
            partier är
          </note>
          <note>
            Natomedlemskapet.
          </note>
          <note>
            Vi för vår del vill inte att Sverige ska gå med i
          </note>
          <note>
            Nato. Vi vill ha en friare och mera självständig ställning. Det
            är en lättlöst fråga på det viset att det i riksdagens kammare
            finns en tydlig majoritet för att stå utanför Nato. Därmed tycker
            jag att vi inte behöver diskutera den saken oss emellan mera.
            Dessutom har vi samma åsikt i det här fallet.
          </note>
          <note>
            Det som jag skulle vilja fråga statsministern om, om vi nu ska
            hålla oss på det utrikespolitiska området, gäller den diskussion
            som just nu förs i Europa om flykting- och asylpolitik. Gerhard
            Schröder och
          </note>
          <note>
            Tony Blair har ju på senare tid uttalat sig för en mycket strängare
            politik i det fallet. Man har skärpt sin interna lagstiftning
            rejält. Inrikesministern i Storbritannien sade förra året att
            man ville förändra Genèvekonventionen om asyl- och flyktingskap
            på ett sådant sätt att den individuella rätten att söka asyl avskaffas
            - en princip som de demokratiska västeurpeiska staterna slagits
            för i hela världen sedan andra världskriget och en princip som
            gjort att vi har kunnat ta emot människor som torterats i Grekland,
            Spanien och Portugal eller i länder längre bort. Dessa människor
            har funnit en plats i vårt samhälle, och där gör de stor nytta.
          </note>
          <note>
            Vad säger statsministern till sina socialdemokratiska kolleger?
            Ni ska ju om bara några veckor diskutera asyl- och flyktingpolitiken
            i EU.
          </note>
          <note>
            Anf. 41 Statsminister GÖRAN PERSSON
          </note>
          <note>
            (s):
          </note>
          <note>
            Fru talman! Jag säger i huvudsak det som Lena Ek säger. Därom
            är vi överens i Sverige. Jag är stolt över att vi står för en
            generös och liberal asyl- och flyktingpolitik, alltmer ensamma
            i Europa, icke desto mindre stolt, dock inte nöjd men den europeiska
            utvecklingen.
          </note>
          <note>
            Det var bra att Lena Ek deklarerade klart och tydligt Centerns
            Natoposition. Därmed tillhör Lena Ek den grupp som jag också har
            räknats in i av moderatledaren enligt vilken vi tydligen saknar
            det politiska ledarskapet. Vi får väl se när det blir en borgerlig
            regering hur mycket ledarskap som kan utvecklas i
          </note>
          <note>
            Natofrågan. Vi kommer att diskutera det här i valrörelsen. Svenska
            folket vill inte gå med i Nato. Vi har en stark säkerhetspolitisk
            situation, bättre än någonsin. Det finns ingen anledning att skapa
            osäkerhet omkring den linjen. Centern har varit en garant för
            att vi har haft en överenskommelse över blockgränsen.
          </note>
          <note>
            Den tycks ligga fast, jag är glad för det. Därmed bör också andra
            som har ställt upp den överenskommelsen visa samma kurage och
            lojalitet, särskilt om man gör anspråk på att leda en eventuellt
            framtida borgerlig regering.
          </note>
          <note type="speaker">
            Anf. 42 LENA EK (c) replik:
          </note>
          <note>
            Fru talman! Vi har just upplevt en stund i Sveriges riksdag där
            Tony Blair har upphört att vara idol. Det tycker jag är skönt.
          </note>
          <note>
            Politiskt ledarskap kan man diskutera. Frågan är vart det politiska
            ledarskapet bär. Eftersom jag nu har min sista replik på Göran
            Persson skulle jag vilja säga att jag tycker att det är synd att
            lönediskriminering mot kvinnor har ökat med en löneskillnad på
            1 000 kr i månad under den här mandatperioden, att skatteförändringar
            som har gjorts av majoriteten ger fyra gånger så höga skattesänkningar
            för en socialchef jämfört med en undersköterska som jobbar inom
            äldreboendet. Det förstärker lönediskrimineringen.
          </note>
          <note>
            Om man inte lyckas höja löner, dvs. att lönediskrimineringen
            ökar, och dessutom har en skattepolitik som fördelningsmässigt
            är fyrdubbelt sned då leder det politiska ledarskapet åt fel håll.
            Det leder till sociala klyftor som blir farliga för landet.
          </note>
          <note>
            Åtta av tio regioner i Norden som har tappat i växtkraft under
            den här mandatperioden finns i Sverige. Det ökar de regionala
            klyftorna, och det är också någonting som statsministern och regeringen
            bär ett tungt och allvarligt ansvar för. Så politiskt ledarskap
            är inte alltid av godo. Jag tror att man som medborgare och människa
            ska granska innehållet i budskapen.
          </note>
          <note type="speaker">
            Anf. 43 MARIA WETTERSTRAND (mp) replik:
          </note>
          <note>
            Fru talman! Lena Ek talade i sitt anförande om att höja lägsta
            beloppet i föräldrapenningen från dagens
          </note>
          <note>
            90 kr. Vi gröna har redan tagit hand om det. Fr.o.m. i år är
            lägsta ersättningen i föräldraförsäkringen 120 kr om dagen. Fr.o.m.
            nästa år är den 150 kr om dagen och året efter det 180 kr om dagen.
            Där har Centerpartiet bara att stödja den trend som vi redan har
            satt i verket i våra budgetöverenskommelser med Socialdemokraterna
            och Vänsterpartiet. Dessutom tycker vi att det är viktigare att
            höja grundnivåerna än att höja de högsta nivåerna. Men vi vill
            också förlänga föräldraförsäkringen till 18 månader. Då vill jag
            ställa en fråga till Centerpartiet om ni vill det också.
          </note>
          <note>
            När vi talar om barnen kan vi inte heller ignorera barnens framtid.
            Centerpartiet tycks på senare tid ha gjort en djupdykning på miljöområdet
            efter att tidigare ha kallat sig för ett borgerligt miljöparti,
            ett grönt parti. Vi har i samarbetet med regeringen under den
            gångna mandatperioden lyckats öka satsningarna på miljöbudgeten
            och miljöforskning så att den nivån är tre gånger högre i 2004
            års budget än vad den var när
          </note>
          <note>
            Centerpartiet samarbetade med regeringen. Så fort något miljökrav
            står i motsats till de konventionella intressena inom jordbruket
            är Centerpartiet emot att man ska göra någonting.
          </note>
          <note>
            I kärnkraftsavvecklingsfrågan har Centerpartiet gjort upp med
            Socialdemokraterna och Vänsterpartiet om en lös idé om att sätta
            sig ned med kärnkraftsindustrin och försöka komma överens om en
            avveckling, vilket innebär att man får kvar kärnkraftsreaktorer
            kanske 30-40 år till.
          </note>
          <note>
            Hela Sverige ska leva, säger Centerpartiet, men frågan är om
            det också ska gälla djuren och naturen och framtiden för våra
            barn.
          </note>
          <note>
            (Applåder)
          </note>
          <note type="speaker">
            Anf. 44 LENA EK (c) replik:
          </note>
          <note>
            Fru talman! Jag vill börja med att hälsa Maria
          </note>
          <note>
            Wetterstrand välkommen. Jag tror att vi ska få många och roliga
            debatter framöver i den här kammaren och på annat håll.
          </note>
          <note>
            Icke desto mindre får man granska, fru talman,
          </note>
          <note>
            Marias uttalanden. Det var en halvsanning igen. Under de första
            120 dagarna är nivån på 120 kr om dagen. Men sedan, Maria, vad
            ligger den då på för nivå?
          </note>
          <note>
            Är det inte 90 kr? Jo, det är vad det är. Det är inte förtroendeingivande
            att leverera fakta på det viset.
          </note>
          <note>
            Sedan över till miljöfrågorna och kärnkraftsavvecklingen. Det
            har i åratal dragits i långbänk hur detta ska effektueras, hur
            man ska göra det så att tillväxten inte skadas, så att arbetstillfällena
            behålls samtidigt som miljöaspekterna beaktas på ett grundligt
            och ordentligt sätt. Vi talar för en uthållig tillväxt, vilket
            ibland skiljer oss från en del andra miljödebattörer som inte
            vill ha någon tillväxt. Men vi tycker att det är viktigt att ekonomin
            ökar i omfattning, och vi är övertygade om att det går att kombinera
            med miljöhänsyn. Först hade vi tre år av diskussioner, eller annorlunda
            uttryckt bla, bla, bla, om kärnkraftsavvecklingen. Inte förrän
            Centerpartiet klev in och sade att vi har en lösning på hur detta
            ska ske, hur man förenar ekonomisk tillväxt med miljömässig uthållighet
            kom vi fram till ett beslut. Det beslutet håller nu på att verkställas,
            diskussionerna har börjat med industrin, och det ser ut att gå
            väldigt bra. Det här är ett exempel på hur Centerpartiet är en
            garant för dels ekonomisk tillväxt, dels uthållig miljöpolitik.
            Jag tror att det här kommer att behövas på fler områden framöver.
          </note>
          <note type="speaker">
            Anf. 45 MARIA WETTERSTRAND (mp) replik:
          </note>
          <note>
            Herr talman! Faktum kvarstår. De gröna har höjt grundnivån i
            föräldrapenningen kraftigt från 60 kr till
          </note>
          <note>
            120 kr, 150 kr, 180 kr. Vi vill också höja nivån på den ersättning
            som gäller de övriga månaderna.
          </note>
          <note>
            Vad gäller kärnkraftsavvecklingen undrar jag:
          </note>
          <note>
            Vad är skillnaden mellan det här och att låta kärnkraftsindustrin
            hålla på så länge de vill, så länge det är lönsamt? Har ni över
            huvud taget börjat samtalen med kärnkraftsindustrin, eller väntar
            ni taktiskt till efter valet så att kärnkraftskritiska väljare
            inte ska upptäcka bluffen förrän det är för sent?
          </note>
          <note>
            Djupdykningen på miljöområdet är inte bara någonting som jag
            har hittat på själv. Ingen skulle vara gladare än jag ifall Centerpartiet
            engagerade sig kraftfullt för en hållbar utveckling på det miljömässiga
            området. Naturskyddsföreningen och tidningen Sveriges natur hade
            i sitt senaste nummer inte en enda glad gubbe på Centerpartiet
            när det gällde deras svar på viktiga miljöfrågor.
          </note>
          <note type="speaker">
            Anf. 46 LENA EK (c) replik:
          </note>
          <note>
            Herr talman! Surt, sade räven om rönnbären. Avvecklingen kommer,
            samtalen pågår, det ser hittills väldigt bra ut, t.o.m. bättre
            än i Tyskland där miljöpartiet har initierat den teknik som vi
            gladeligen har snott från de tyska miljöpartisterna. Bra projekt
            kan man alltid dra lärdom av, tycker jag. Som sagt: Surt, sade
            räven.
          </note>
          <note>
            För att få en hållbar ekonomisk utveckling ska man också titta
            på den sociala sidan. Där har Miljöpartiet under den här mandatperioden
            hanterat människors vardag och ekonomiska vardag på ett sådant
            sätt .
          </note>
          <note type="speaker">
            Anf. 47 FÖRSTE VICE TALMANNEN:
          </note>
          <note>
            Lena Ek har förbrukat sin tid.
          </note>
          <note type="speaker">
            Anf. 48 LARS LEIJONBORG (fp):
          </note>
          <note>
            Herr talman! Ett eko från Europas mörka förflutna rullar över
            vår världsdel. Människor som ser annorlunda ut eller ber till
            en annan gud framställs återigen som hotande. Människor buntas
            ihop i grupper och görs kollektivt ansvariga för det andra gjort
            eller påstås ha gjort. På 1930-talet var det judar som karikerades
            på nidbilder och som grupp framställdes som skyldiga till alla
            problem. Nu är det mörkhyade och muslimer som skildras på samma
            sätt.
          </note>
          <note>
            I vårt grannland Danmark kan ett politiskt parti nå framgång
            genom att sätta in en annons med en kvinna med slöja och orden
            massvåldtäkter, hedersmord och gängkriminalitet och därmed förknippa
            hela gruppen muslimer med brott, trots att det naturligtvis är
            en försvinnande liten minoritet bland muslimer som begår sådana
            brott.
          </note>
          <note>
            Det sades efter judeförföljelserna i Tyskland att ansvaret delades
            mellan de onda som utförde dem och de goda som teg. Det är värt
            att tänka på också i vår tid. Alldeles för många människor som
            borde veta bättre låter de trångsynta och fördomsfulla sätta dagordningen.
            Man har ett val. Man kan skräna med hopen, eller man kan ställa
            sig emellan och försöka föra förnuftets och försoningens talan.
          </note>
          <note>
            Mycket står på spel om en vecka i Sevilla. Det handlar om det
            europeiska projektets själ. Den europeiska unionen bildades ur
            nazismens ruiner för att det aldrig skulle få hända igen. Kritiker
            har varnat för
          </note>
          <note>
            Fästning Europa, och vi har svarat: Det kommer inte att ske.
            Men när Tony Blair talar om att sätta in kanonbåtar mot flyktingskepp
            har något hänt i europeisk debatt.
          </note>
          <note>
            Det talas nu mycket om illegala flyktingar. Men det är, som har
            påpekats, ett svårt begrepp, för det är inget brott att fly. Alla
            har inte rätt att stanna - nej.
          </note>
          <note>
            Men flyktingar har rätt att få asyl. I det överlastade ranka
            flyktingskepp som engelska flottan nu ska skjuta varningsskott
            mot för att få det att vända kan de flesta visa sig vara illegala,
            men någon kan vara legal. Vill vi förbli länder som hävdar rättsstatens
            och humanitetens principer kan vi inte acceptera kanonbåtar mot
            flyktingskepp.
          </note>
          <note>
            Också jag har en match att gå i Sevilla. De liberala ledarnas
            möte på torsdagskvällen är tyvärr inte fritt från spänningar på
            det här området, men huvudmatchen måste Göran Persson ta på fredagen
            och lördagen på stats- och regeringschefernas möte. Då måste Sverige
            stå upp för de värden som fick svenska folket att säga ja till
            unionen. Och, som också har påpekats här tidigare, diskussionen
            måste återföras till rimliga proportioner. Antalet asylsökande
            till unionen nu är bara hälften så stort som för tio år sedan.
          </note>
          <note>
            Om humanitetens och anständighetens gräns hotar att överskridas
            måste Göran Persson resa sin hand och inlägga det svenska vetot.
            Jag tror att det skulle vara bra för den fortsatta processen om
            statsministern rent principiellt gjorde en sådan deklaration här.
            För som jag sade, det är mycket viktiga värden som står på spel.
          </note>
          <note>
            Ska det pluralistiska och toleranta samhälle som jag talat för
            vara möjligt måste integrationen i Sverige fungera bättre. Mycket
            måste göras för att bryta utanförskapet och bidragsberoendet och
            återge människor den självrespekt och framtidstro som eget arbete
            ger.
          </note>
          <note>
            Det handlar om att ändra skattepolitik, bostadspolitik och arbetsmarknadspolitik,
            och inte minst handlar det om att ändra skolpolitik.
          </note>
          <note>
            Det finns barn i invandrartäta områden som inte känner någon
            vuxen som försörjer sig på eget arbete.
          </note>
          <note>
            Det är människor med för mycket tid och för lite framtid. I sådana
            miljöer kan missbruk och kriminalitet slå rot. Det sociala arvet
            måste brytas. Bra skolor är ett sätt att göra det, skolor som
            öppnar nya världar, inspirerar till nya drömmar och föder en känsla
            av att vissa drömmar faktiskt kan gå i uppfyllelse. Så för de
            många invandrarbarn och de många andra barn som för sin framtid
            är beroende av den svenska skolan går
          </note>
          <note>
            Folkpartiet till val på en helt annan utbildningspolitik än den
            nuvarande.
          </note>
          <note>
            Det gäller först och främst synen på kunskap. Den skolpolitik
            som har förts sedan 1960-talet har skapat en tendens att rulla
            problem i skolan framför sig. Det som inte fastnar i lågstadiet
            fastnar nog i mellanstadiet. Det som inte lyckas i mellanstadiet
            lyckas nog i högstadiet. Det som inte blir bra i högstadiet blir
            nog bra på gymnasiet, och det som inte går in på gymnasiet går
            nog in på högskolan. En politik som skytt alla instrument för
            utvärdering, kunskapskontroll och individualisering har skapat
            ett rulla-framför-sigsyndrom som hela systemet nu lider av.
          </note>
          <note>
            Högskolan gymnasifieras. Det ordnas preparandkurser på var och
            varannan högskola, bl.a. i svenska, för att studenterna ska kunna
            förstå kurslitteraturen.
          </note>
          <note>
            Gymnasiet grundskolefieras. 15-20 % av eleverna sätts nu i särskilda
            klasser för att lära sig läsa, skriva och räkna.
          </note>
          <note>
            Det är mot den här bakgrunden som man ska förstå den starka reaktionen
            mot Thomas Östros förslag om att elever ska få börja på gymnasiet
            utan att vara godkända i ens de viktigaste ämnena. Så var det
            i början av 90-talet i Göran Perssons gymnasiereform.
          </note>
          <note>
            Alla som hade gått ut grundskolan fick komma in på gymnasiet
            även om de hade underkänt i alla ämnen.
          </note>
          <note>
            Men Göran Persson tillsatte också en betygsutredning när han
            var skolminister, och den föreslog att man skulle behöva vara
            godkänd i nästan alla ämnen för att få komma in på gymnasiet.
            Det tyckte den borgerliga regeringen var att gå ett steg för långt,
            så man föreslog riksdagen att eleverna åtminstone skulle vara
            godkända i de tre allra viktigaste ämnena, och det blev riksdagens
            enhälliga beslut.
          </note>
          <note>
            Det här har nu gällt några år och har haft en mycket stor och
            positiv betydelse. Det skapar motivation på högstadiet, och det
            gör det möjligt att upprätthålla kvalitetskrav i gymnasiet. Men
            det har ju blivit sämre i skolan under de här åren, kanske någon
            tänker. Ja, men det hade blivit ännu mycket sämre utan de här
            kraven.
          </note>
          <note>
            Människor som är intresserade av utbildning ser det här mönstret.
            Thomas Östros, eller åtminstone några av hans närmaste medarbetare,
            var häromåret inne på att man skulle få börja i högskolan utan
            att vara godkänd från gymnasiet. Jag sade då, och jag säger nu:
            Det handlar inte bara om att komma in. Det handlar framför allt
            om att komma ut från en utbildning. Vi lurar våra unga om vi inbillar
            dem att de klarar gymnasiet utan att kunna läsa.
          </note>
          <note>
            Lägg ihop de här båda kraven! Säg att olyckan är framme och Socialdemokraterna
            vinner valet och
          </note>
          <note>
            Östros sitter kvar och får igenom de här båda tankarna. Då kommer
            det att gå människor på högskolan som inte har blivit godkända
            i svenska på högstadiet.
          </note>
          <note>
            Var och en förstår att så kan en kunskapsnation inte hantera
            sitt utbildningsväsende.
          </note>
          <note>
            Jag har tänkt på att alla socialdemokratiska partiledare sedan
            Erlander har varit skolministrar, men där upphör likheterna. Erlanders
            pappa var folkskollärare och liberal. Tage Erlander brann för
            kunskap.
          </note>
          <note>
            Olof Palme och Ingvar Carlsson ville framför allt stryka vänsterfalangen
            medhårs i ett skede när flumpedagogik och flumskola var högsta
            mode i dessa kretsar. Göran Persson hade framför allt en administrativ
            syn på skolan. Det verkar som om Thomas
          </note>
          <note>
            Östros snarast går i Göran Perssons fotspår. Jag kan försäkra
            att jag ska se till att Sveriges nya regering får en skolminister
            som brinner för kunskap.
          </note>
          <note>
            TV-serien Vita huset använder ett begrepp, Friday trash. Det
            betyder att om man har dåliga nyheter ska man se till att de kommer
            ut sent på fredag eftermiddag. Då är alla journalister på väg
            till landet.
          </note>
          <note>
            Jag tänkte på detta i fredags, när Skolverket på eftermiddagen
            kom med ett pressmeddelande om att lärarförsörjningen är i ännu
            större kris än vi tidigare har trott. Inom fyra år kommer lärarbristen
            att vara dubbelt så stor än som tidigare har angivits. Redan nu
            finns det 20 000 obehöriga lärare i skolan.
          </note>
          <note>
            Detta är naturligtvis mycket allvarligt. Man kan inte bygga en
            bättre skola utan kunniga och motiverade lärare. Det trick som
            regeringen har tagit till, att skylla allt i skolan på Ingegerd
            Wärnersson, fungerar inte. Lärarförsörjningen har varit Thomas
            Östros ansvar i fyra år. Nu ser vi resultatet.
          </note>
          <note>
            På detta, som på så många andra områden, handlar det om att våga
            tala klartext. Dit hör att lärare måste kunna räkna med bättre
            löneutveckling. Bra lärare måste få kosta.
          </note>
          <note>
            Det handlar också om att tala om en bättre arbetsmiljö, där eleverna
            visar respekt för lärarna och där också arbetsgivare och övriga
            samhället visar större uppskattning.
          </note>
          <note>
            Eleverna ska naturligtvis inte bara respektera sina lärare, utan
            också varandra. Vi måste göra mer för att få ett slut på trakasserierna
            och mobbningen i skolan.
          </note>
          <note>
            Jag har fått inblick i flera mobbningsfall de senaste åren, och
            få saker har berört mig djupare. Senast var det flickan i Umeå
            som hämtades med ambulans fem gånger, varav en gång med ambulanshelikopter,
            medan skolledningen fortfarande hävdar att det har rört sig om
            olyckshändelser.
          </note>
          <note>
            Jag har ett utdrag ur dokumentationen kring detta fall. En av
            många händelser hade inträffat. Lina, som flickan heter, hade
            blivit knuffad i matkön och återigen fått uppsöka sjukhus. Rektorn
            förklarade att hon inte kunde garantera Linas säkerhet, varför
            hon gav
          </note>
          <note>
            Lina råd att i framtiden undvika folksamlingar och se till att
            hon inte hamnade i centrum.
          </note>
          <note>
            Biträdande rektorn informerade Linas mor om det inträffade och
            förklarade då att hon tyckte att Lina borde veta bättre än att
            ställa sig i matkön, där det var så många som skulle äta samtidigt.
            Hon borde i stället ha gått in genom läraringången och bett att
            få mat den vägen.
          </note>
          <note>
            Skolledningen beslöt också att Lina i framtiden skulle särbehandlas
            genom att ej hämta mat tillsammans med andra elever, utan erhålla
            en speciell matbricka från lärarkollegiets servering. Lina fann
            sig i särbehandlingen, eftersom hon var rädd att utsättas för
            ytterligare våld, men hon upplevde samtidigt behandlingen som
            kränkande eftersom åtgärderna sattes in mot henne i stället för
            mot dem som utövade våldet.
          </note>
          <note>
            Det är precis detta som det gäller. Det är säkert så, som Ingegerd
            Wärnersson brukade framhålla, att det också ibland är synd om
            mobbarna. Men det är mera synd om offren. Offret ska inte tvingas
            att byta skola, vilket ofta sker i dag. Vi måste få en skolpolitik,
            mot våld och trakasserier, som entydigt ställer sig på offrens
            sida.
          </note>
          <note>
            Skolan är den nuvarande regeringens enskilt största misslyckande.
            Skolan är ett av de områden, där en ny regering med Folkpartiet
            skulle göra den allra största skillnaden.
          </note>
          <note>
            Jag vet att det här inne på sina håll uppfattas som lite udda
            att i en debatt som denna inte tala mest om kronkurs, skatter,
            företagsklimat o.d. utan om skolan.
          </note>
          <note>
            Men därute uppfattas det inte så. Där känner många att skolan
            är den största frågan, en framtidsfråga och en ödesfråga.
          </note>
          <note>
            En röst på Folkpartiet är en röst på mångfald och tolerans, på
            integration och entreprenörskap, på jämställdhet och solidaritet
            med andra länder och folk och med utsatta glömda grupper här hemma.
            Sist, men inte minst, innebär det ett tydligt ställningstagande
            för kunskap och bildning.
          </note>
          <note>
            (Applåder)
          </note>
          <note>
            Anf. 49 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! I den del av sitt anförande som Lars
          </note>
          <note>
            Leijonborg ägnar åt vikten av en generös flyktingoch asylpolitik
            i Sverige och Europa är jag helt överens med honom. Jag åker till
            Sevilla med en i detta avseende enig EU-nämnd. Det känner jag
            som en styrka. Jag kommer att driva våra ståndpunkter. Jag tror
            inte att vi kommer till ett läge i Sevilla, där vi kommer att
            ha en votering eller en vetosituation. Det blir mer resonemangsvis.
            Jag är stolt över att vi har denna politiska kultur i Sverige.
          </note>
          <note>
            Jag vill också säga att jag sätter värde på det Lars
          </note>
          <note>
            Leijonborg säger om vikten att stå upp och hävda alla människors
            lika rätt och lika värde. När man börjar att peka ut grupper kollektivt
            sitter människovärdet trångt.
          </note>
          <note>
            Jag har också berörts illa, det ska jag säga, av den debatt som
            av och till har funnits i hela Europa den senaste tiden och som
            har förväxlat kritiken av situationen i Mellanöstern med en attack
            med antisemitiska förtecken på judar i största allmänhet.
          </note>
          <note>
            Vi har alla rätt att driva kritik av Israels regering, och vi
            har rätt att hävda folkrätten, men vi har aldrig någonsin rätt
            att förfalla till antisemitism. Vi har sett vart en sådan utveckling
            ledde Europa en gång i tiden. Dit ska vi inte tillbaka.
          </note>
          <note>
            (Applåder)
          </note>
          <note type="speaker">
            Anf. 50 LARS LEIJONBORG (fp) replik:
          </note>
          <note>
            Herr talman! Det var en utmärkt replik. Om jag inte hade haft
            papper i handen hade också jag gärna applåderat. Jag har vid flera
            tillfällen sagt att jag känner stor sympati för de ställningstaganden
            som
          </note>
          <note>
            Göran Persson har fått sin regering med på när det gäller utrikespolitiken.
          </note>
          <note>
            Men det är lite anmärkningsvärt att statsministern väljer att
            använda sin repliktid så konsekvent under denna debatt. Han undviker
            de stora inrikespolitiska frågor som många debattörer tar upp.
            Han talar om
          </note>
          <note>
            Nato, herr talman, och om att Ukraina sökte medlemskap häromveckan.
            Natofrågan är väl inget att tala om längre.
          </note>
          <note>
            När människor nu går till valurnorna den 15 september vill de
            veta om det ska bli några förbättringar i inrikespolitiken, om
            någonting ska hända.
          </note>
          <note>
            Göran Persson var ju ändå skolminister under ett par år. Han
            har också som regeringschef varit ansvarig för det som har hänt
            de senaste åren. Han måste ju rimligen ha mängder av tankar och
            synpunkter på den svenska skolan. Var det rätt, som Persson själv
            gjorde när han genomförde sin gymnasiereform, att ta in alla oavsett
            förkunskaper, eller var det rätt, som bl.a. Ylva
          </note>
          <note>
            Johansson stödde, att införa vissa behörighetskrav?
          </note>
          <note>
            Detta är ingen liten udda fråga, utan det är precis lika viktigt
            som 3:12-reglerna för småföretagarna eller någonting annat som
            vi normalt debatterar. Var står socialdemokratin i denna centrala
            utbildningspolitiska fråga? Ska vi lura våra unga att de klarar
            gymnasiet utan att kunna läsa?
          </note>
          <note type="speaker">
            Anf. 51 MARIA WETTERSTRAND (mp) replik:
          </note>
          <note>
            Herr talman! Jag vill försäkra Lars Leijonborg att jag inte alls
            tycker att det är udda att prata om skolan i den här politiska
            debatten, tvärtom. Jag är dock övertygad om att det faktum att
            man beskriver problemen inte löser någonting av skolans problem.
          </note>
          <note>
            Jag är lite bekymrad, för jag tycker inte att de borgerliga och
            Lars Leijonborg tycks förstå att ungdomar i dag är helt annorlunda
            än vad ungdomar vad på 50- och 60-talet. Dagens ungdomar är fritänkande
            människor med stark personlig integritet som har lärt sig kritiskt
            tänkande och sitt eget värde som individ ända sedan de var små.
            De kräver uppmärksamhet, respekt för sina åsikter och att få bli
            bemötta på sina egna villkor. Och för att ge respekt behöver de
            möta respekt från läraren.
          </note>
          <note>
            Det här är ingen utveckling som vi kan vrida tillbaka, hur mycket
            man än tycker att skolan var bättre förr. Jag vill inte heller
            vrida den tillbaka. Jag tycker att dagens fritänkande elever är
            att föredra framför en hunsad grupp lydiga elever som lär sig
            det läraren säger åt dem av rädsla för repressalier.
          </note>
          <note>
            Det är helt fel metod att försöka hantera dagens ungdomar med
            kontroll, tvång och mer och tidigare betyg. I stället måste man
            uppmuntra deras egen kreativitet. Deras ifrågasättande ska ses
            som en utmaning och ett uttryck för intresse. De måste ges respekt
            som individer, och deras åsikter om skolan och undervisningen
            måste tas på allvar.
          </note>
          <note>
            Skolan ska inte vara en plats där föräldrar förvarar sina barn
            medan de arbetar eller ens i första hand en arbetsplats för lärare.
            Det är elevernas skola. Det är de som är bundna dit med plikt,
            och de ska också ha rätt till inflytande.
          </note>
          <note>
            (Applåder)
          </note>
          <note type="speaker">
            Anf. 52 LARS LEIJONBORG (fp) replik:
          </note>
          <note>
            Herr talman! Även jag kan hälsa Maria Wetterstrand välkommen
            i partiledarkretsen. Jag vill inte yttra mig om några avgående,
            men det är aldrig fel med lite förnyelse i kretsen.
          </note>
          <note>
            Jag hoppas att ingen tar det personligt; det var verkligen inte
            avsett så.
          </note>
          <note>
            Den allmänna retoriken kan jag instämma i. Maria
          </note>
          <note>
            Wetterstrand gör sig till tolk för alla ungdomar och säger att
            de är kreativa, fritänkande osv. Där är väl sanningen att fritänkandet
            ibland går för långt.
          </note>
          <note>
            Svenska ungdomar har tillsammans med ungdomar i 32 andra länder
            fått fylla i en enkät om hur ordningssituationen är i skolan,
            t.ex. hur många minuter det tar innan lektionen kommer i gång
            - hur många minuter det tar att reda ut att strulputtarna har
            fel läroböcker, att ett gäng kommer för sent osv. Sveriges elever
            rankade den svenska skolan nästan lägst av dessa jämförda länder.
            Detta är naturligtvis inte någon bra situation. Jag står alltså
            för att vi behöver mer arbetsro i den svenska skolan.
          </note>
          <note>
            För att hjälpa just de elever som behöver mest stöd behöver vi
            också ta reda på vilka de är. Det stora felet med svensk skolpolitik
            är att vi har avhänt oss de metoderna - betygssättning, nationella
            prov osv.
          </note>
          <note>
            Där tycker vi alltså olika. Men den allmänna retoriken var vacker.
          </note>
          <note type="speaker">
            Anf. 53 MARIA WETTERSTRAND (mp) replik:
          </note>
          <note>
            Herr talman! Tack, Lars Leijonborg! Jag är fullt medveten om
            att det finns mycket stök i skolan i dag.
          </note>
          <note>
            Jag har själv jobbat, i alla fall en kortare tid, på en högstadieskola.
            Men frågan är hur vi löser det problemet. Det är ju inte att beskriva
            problemet som gör att det löses. Jag är övertygad om att mer och
            tidigare betyg inte är huvudpoängen när det gäller hur man ska
            lösa problemen - tvärtom, tror jag faktiskt.
          </note>
          <note>
            Skolan lider fortfarande av sviterna efter de borgerliga nedskärningar
            som gjordes mellan 1991 och
          </note>
          <note>
            1994. Vi gröna har den här mandatperioden tillsammans med Socialdemokraterna
            och Vänsterpartiet faktiskt lyckats höja satsningarna på kommunerna.
          </note>
          <note>
            Det är fortfarande för lite. Vi behöver göra mer. Men det är
            resurser till skolan som behövs så att man kan anställa fler lärare,
            fler specialpedagoger och fler kuratorer i skolan. Det är inte
            tvång och mer betyg som är lösningen på de problem som jag och
            Lars
          </note>
          <note>
            Leijonborg åtminstone är någorlunda överens om att de existerar.
          </note>
          <note>
            (Applåder)
          </note>
          <note type="speaker">
            Anf. 54 LARS LEIJONBORG (fp) replik:
          </note>
          <note>
            Herr talman! Här har vi den situation som Gudrun
          </note>
          <note>
            Schyman efterlyste: Vi har en tydlig skillnad mellan två partier
            som väljarna får ta ställning till. Folkpartiet är för betyg,
            Miljöpartiet är emot betyg. Det stod i tidningen i morse att 65
            % av svenska folket delar vår uppfattning och 3 % Maria Wetterstrands
            uppfattning.
          </note>
          <note>
            (Applåder)
          </note>
          <note type="speaker">
            Anf. 55 MARIA WETTERSTRAND (mp):
          </note>
          <note>
            Herr talman! Kära åhörare! Det här är mandatperiodens sista partiledardebatt
            och min första. Trots detta är det med viss frustration jag lyssnar
            på den här debatten. Vi är inne i det tjugoförsta århundradet,
            och ändå tycker jag att det är en debatt där visionerna och nytänkandet
            aldrig riktigt lyckas få plats.
          </note>
          <note>
            Problembeskrivningar saknas inte, tvärtom. Det har uttryckts
            stor förståelse för den utsatta situationen för sjukskrivna och
            underbetalda kvinnor, familjer med svag ekonomi, de hårt pressade
            entreprenörerna inom näringslivet och de boende i glesbygden.
            Det finns dock luckor i denna problembeskrivning. Jag saknar insikten
            om den pågående miljökrisen, om skövlingen av jordens ändliga
            resurser och om växthuseffekten. Jag saknar också en analys av
            hur den rika världens ständiga strävan efter mer påverkar människorna
            på andra sidan jorden.
          </note>
          <note>
            Men det som framför allt oroar mig är tron att samma gamla politik
            och retorik ska kunna lösa de problem som den själv delvis har
            gett upphov till.
          </note>
          <note>
            Miljöpartiet de gröna menar att det behövs både nya angreppssätt
            och nya prioriteringar. Och för att värna om framtiden måste vi
            börja med att tänka på barnen. Barnens perspektiv är viktigt,
            både för att det tvingar oss att se framåt och för att samhället
            faktiskt har ett särskilt ansvar för barnen.
          </note>
          <note>
            Man pratar ofta om att vuxna är stressade. Men det mest alarmerande
            är nog ändå att stressen har nått ända till barnen och in på dagis.
            Det är ingen slump att det står flera olika organisationer här
            utanför
          </note>
          <note>
            Riksdagshuset i dag och kräver att vi ska prata om barnen. TCO:s
            ordförande står i dag utanför Riksdagshuset och pratar om behovet
            av sänkt arbetstid och förlängd föräldraförsäkring för barnens
            skull.
          </note>
          <note>
            Det är heller ingen slump att det i Miljöpartiets valmanifest,
            det dokument där vår kongress har slagit fast vad vi vill prioritera
            under nästa mandatperiod, finns flera förslag för att förbättra
            barnens situation.
          </note>
          <note>
            För oss har barnen alltid varit i fokus. När föräldranätverket
            Barnverket granskade partierna fick Miljöpartiet bäst betyg.
          </note>
          <note>
            Vi vill förlänga föräldraförsäkringen från 16 månader till 18.
            Det ger barnen mer tid med sina föräldrar, och man kan skjuta
            upp förskolestarten.
          </note>
          <note>
            Vi vill minska barngrupperna på dagis. Den här mandatperioden
            har vi varit med om att genomföra en sänkning av avgifterna på
            dagis genom maxtaxan, och det har gett en viss effekt i form av
            mer pengar i plånboken till barnens föräldrar. Men det har inte
            bara varit positivt, utan det har också lett till att barngruppernas
            storlek på dagis har ökat. Många barn får också tillbringa ännu
            längre tid på dagis.
          </note>
          <note>
            Häromdagen var det t.o.m. en professor som kallade de stora barngrupper
            på dagis som i dag finns i vissa kommuner för barnmisshandel.
          </note>
          <note>
            Nu måste vi ta tag i detta. En rimlig målsättning är max 16 barn
            i åldersblandade grupper och ännu färre, helst inte fler än 11,
            i småbarnsgrupper.
          </note>
          <note>
            Miljöpartiet kommer att driva en politik för att göra detta möjligt,
            både i riksdagen och i kommunerna.
          </note>
          <note>
            Vi är beredda att öka bidragen från staten till kommunerna så
            att de ekonomiska hinder som kan finnas för att satsa på dagis
            undanröjs.
          </note>
          <note>
            Vi vill återinföra barntillägget i studiemedlen för studerande
            med barn, en grupp som i dag har en mycket utsatt situation. Vi
            har för många fattiga barn i Sverige. Är det inte dags nu, Göran
            Persson, att låta barnen stå i fokus i valrörelsen och minska
            barngruppernas storlek och förlänga föräldraförsäkringen?
          </note>
          <note>
            Men vi i Miljöpartiet bryr oss inte bara om hur barnen har det
            nu, vi bryr oss också om deras framtid.
          </note>
          <note>
            Hur kommer den här planeten och det här samhället att se ut när
            barnen växer upp.
          </note>
          <note>
            Herr talman! Vi i Miljöpartiet har påverkat miljöpolitiken den
            här mandatperioden. Vi har ökat satsningarna på miljöfrågor, på
            att skydda natur och på miljöforskning. Men det är inte tillräckligt.
          </note>
          <note>
            Enligt en FN-rapport kommer en fjärdedel av jordens däggdjur
            att vara utrotade om 30 år, om vi inte gör någonting. Det fick
            häromdagen små notiser i kvällstidningarna, med en bild på en
            tiger vid sidan av, där det stod att tigern var en av de arter
            som skulle utrotas.
          </note>
          <note>
            Enligt FN:s klimatexperter kommer medeltemperaturen att öka med
            mer än fem grader, med enorma klimatförändringar i form av stormar,
            översvämningar, stigande havsvattennivåer och torka som följd.
          </note>
          <note>
            Om vi minskar utsläppen av växthusgaser, framför allt koldioxid,
            kan vi bromsa den globala uppvärmningen.
          </note>
          <note>
            Torsken i Östersjön håller på att ta slut på grund av hänsynslös
            fiskepolitik. Förr kunde kustborna dra upp torsk utanför husknuten.
            Nu är det bara med avancerade trålare som det är möjligt att få
            upp någon torsk över huvud taget. Sverige är i högsta grad ansvarigt
            för att torsken håller på att försvinna. Det behövs ett omedelbart
            stopp för torskfiske i Östersjön under minst två år. Tyvärr är
            det inte säkert att det räcker. I Kanada väntade man för länge.
            När torskfisket stoppades för tio år sedan var det för sent. Fisken
            har inte kommit tillbaka än utanför Newfoundlands kust.
          </note>
          <note>
            Jag kan inte förstå hur vi ska kunna se våra barn och barnbarn
            i ögonen när de undrar varför torsken inte finns kvar. Är det
            okej för Göran Persson att bara skylla ifrån sig på att EU och
            de baltiska staterna inte ville stoppa fisket?
          </note>
          <note>
            Herr talman! Det finns många problem i världen som måste tas
            på allvar för barnens framtid: rasism och främlingsfientlighet,
            fattigdom och bristen på demokrati. En ny fråga som har blivit
            aktuell är att världens vattenresurser håller på att köpas upp
            av multinationella storföretag.
          </note>
          <note>
            I höst hålls en världskonferens i Johannesburg i
          </note>
          <note>
            Sydafrika. Temat är hållbar utveckling. Där borde
          </note>
          <note>
            Sverige engagera sig för att miljöansvaret och de mänskliga rättigheterna
            ska få gå före storföretagens kortsiktiga vinstintressen och frihandelsreglerna.
            Vi måste gå emot privatisering av världens vattenresurser. Vatten
            är ett grundläggande mänskligt behov och borde lika lite som luften
            vi andas kunna ägas. Kan
          </note>
          <note>
            Göran Persson garantera att Sverige motsätter sig privatisering
            av världens vattenresurser?
          </note>
          <note>
            I den närmaste omgivningen är det främlingsfientligheten som
            bekymrar mig allra mest. Särskilt bekymmersamt är det, tycker
            jag, att den svenska regeringen agerar aktivt för att göra flykting-
            och invandringspolitiken gemensam i hela EU. Är det verkligen
            läge att, som det heter, harmonisera flyktingpolitiken när Danmark
            har deklarerat att den danska asyl- och invandringspolitiken ska
            vara en förebild för EU, när Holland och Italien har uttalat en
            flyktingfientlig inställning, när Socialdemokraternas partikolleger
            i Tyskland och Storbritannien vill försvåra för människor att
            söka asyl och öka förföljelsen av människor med utomeuropeiskt
            utseende som kan misstänkas befinna sig illegalt innanför EU:s
            murar och när Frankrike riskerar att få en minoritetsregering
            med stöd av Nationella fronten? Främlingsfientligheten kommer
            man inte till rätta med genom att urholka asylrätten, tvärtom
            gör man den rumsren. Med sådana socialdemokrater som i Tyskland
            och Storbritannien behövs det kanske inte någon nationell front.
            Och barnen lär sig att det är skillnad på folk och folk.
          </note>
          <note>
            Herr talman! Det är för övrigt rejält otaktiskt att försvåra
            invandring när vi har så lågt barnafödande och alla prognoser
            tyder på att vi behöver en arbetskraftsinvandring på uppemot en
            miljon människor det närmaste tiotalet år för att klara den offentliga
            sektorn och företagens behov. Vill vi att barnen ska leva i ett
            välfärdssamhälle bör vi tvärtom göra det enklare för människor
            att komma hit. Jag förstår inte vad Göran
          </note>
          <note>
            Persson är rädd för när det gäller den frågan.
          </note>
          <note>
            Herr talman! Jag har försökt att ge en bild av vad vi i Miljöpartiet
            tycker är viktiga frågor inför den kommande mandatperioden. Vi
            vill ge barnen en nutid och en framtid. För att lyckas med det
            behövs visioner, nytänkande och nya prioriteringar.
          </note>
          <note>
            Det sägs att människor, särskilt unga människor, inte vill engagera
            sig politiskt. Jag ifrågasätter den bilden. När vi, bl.a. i Kalix,
            har öppnat vägar för människor att påverka har det visat sig finnas
            ett enormt engagemang. Det gäller bara att släppa fram det. Demokratin
            kräver att vi alla är delaktiga. Alla partier har ett ansvar för
            att det engagemang som faktiskt finns hos människor tas till vara.
            Vi vill förnya demokratin och vara en röst i politiken för dem
            som inte har någon, för barnen, naturen och kommande generationer.
          </note>
          <note>
            Ni som lyssnar på den här debatten på radio och ser på TV har
            en stående inbjudan att delta och engagera er med oss för att
            skapa ett samhälle där vi inte sliter ut människor och miljö.
          </note>
          <note>
            (Applåder)
          </note>
          <note>
            Anf. 56 Statsminister GÖRAN PERSSON
          </note>
          <note>
            (s):
          </note>
          <note>
            Herr talman! Först ett varmt tack till riksdagen för den fyraårsperiod
            vi har arbetat tillsammans. Regeringen har inte alltid fått som
            vi har velat, men vi har presterat väldigt mycket gott tillsammans,
            och det är jag tacksam för. Tack för det samarbetet!
          </note>
          <note>
            Ett särskilt tack till Vänsterpartiet och Miljöpartiet som i
            många frågor konstruktivt har bidragit till att ge
          </note>
          <note>
            Sverige en bra utveckling.
          </note>
          <note>
            För mig känns det lite märkligt att lyssna till debatten i dag.
            Den har ett drag av dåligt humör över sig, en dysterhet, i ett
            läge där vi faktiskt tvärtom borde se de enorma möjligheter som
            vårt land har.
          </note>
          <note>
            Här finns en dysterhet och sedan en splittring. Var och en talar
            om sitt. Ingen gör anspråk på att presentera någonting sammanhållet.
            Det ska någon annan stå för.
          </note>
          <note>
            Här finns krav på lägre skatter. Här finns krav på högre löner
            för lärare och offentlig vårdpersonal. Här finns krav på bättre
            regionalpolitik, och här finns krav på flera vägar. Här finns
            krav på barnkonton som tycks växa i storlek varje gång de presenteras.
            Hela tiden.
          </note>
          <note>
            En sak vet vi alla, vart och ett av dessa förslag kan man säkert
            argumentera för. Men vi kommer inte att kunna genomföra alla.
            Skulle det hända sig så olyckligt att man försökte göra detta
            till regeringspolitik, att ta med allt, lägre skatter och större
            utgifter, blir det underskott. Då blir det räntestegringar. Då
            blir det konkurser i småföretag. Då får alla de som de senaste
            åren har köpt dyra hus och dyra bostadsrätter se hur månadskostnaden
            rusar i höjden därför att räntan sticker uppåt.
          </note>
          <note>
            Missa nu inte det tillfälle vi har lagt som grund för en bra
            utveckling genom att släppa loss en politik som en gång störtade
            Sverige i fördärvet!
          </note>
          <note>
            Jag känner när jag lyssnar av debatten att den risken finns där.
            Den borgerliga sidan är nu i den totala upplösningen; man presenterar
            dagligen miljardreformer, uppenbarligen för att på så sätt ta
            röster från varandra. Det slutar med att små hushåll med små ekonomiska
            omständigheter kan få sin situation totalfördärvad.
          </note>
          <note>
            Du som sitter med en nyköpt villa eller bostadsrätt, tänk efter
            noga vad ytterligare räntestegringar betyder för dig.
          </note>
          <note>
            Det är lätt att lova olika typer av konton, bidrag och stora
            skattesänkningar. Vi vet att i slutändan ska allt betalas. Gör
            vi inte det blir det stigande räntor.
          </note>
          <note>
            Jag vill säga detta eftersom debatten blir lite dyster, en repetition
            av sådant vi har gått igenom i Sverige.
          </note>
          <note>
            Socialdemokratin kommer aldrig att medverka till detta. Vi kommer
            att stå fast och våga säga att vi inte kan få allt på en gång.
            Vi måste prioritera. Basen för utvecklingen är att så många människor
            som möjligt arbetar, är i arbete, presterar och producerar. Sedan
            fördelar vi gemensamt efter våra fastlagda värderingar.
          </note>
          <note>
            Vi har en mandatperiod bakom oss som har varit framgångsrik i
            många delar. Vi är stolta, men inte nöjda - som vi brukar säga.
            Det finns maxtaxor inte bara för barnen men också för de äldre
            på sina institutioner. Det är höjda pensioner, bättre bostadstillägg
            för pensionärerna, kraftig utbyggnad av högskolor, universitet
            och forskning. Vi har ett starkt förbättrat studiemedelssystem.
          </note>
          <note>
            Vi har dessutom klarat av att amortera på gamla skulder. Vi har
            betalat av sådana skulder som har byggts upp tidigare. 320 000
            miljoner kronor har vi tillsammans betalat av på gamla skulder.
          </note>
          <note>
            Vi har knäckt massarbetslösheten. Vi har lyckats ge Sverige en
            framträdande position i internationellt samarbete, inte minst
            i Europeiska unionen.
          </note>
          <note>
            Vi har gjort mycket tillsammans under denna fyraårsperiod som
            jag känner stolthet över, men jag är inte nöjd med utvecklingen.
            Det måste bli, och det kan bli, bättre.
          </note>
          <note>
            Jag tror att folk ser detta. Men jag får det inte att gå ihop
            med den totala utskåpningen av regeringen och regeringens politik,
            som ledamöterna i kammaren består oss med. Okej, det är bra med
            hård kritik, men den bör också bära någonting av verklighetens
            prägel.
          </note>
          <note>
            Människor runtomkring riksdagen ser hur Sverige utvecklas och
            förstår att det visst finns problem men att det finns möjligheter,
            styrka och mycket att vara stolta över.
          </note>
          <note>
            Jag vågar följande påstående: Vi har aldrig tidigare gått in
            i en ny fyraårsperiod med så goda förutsättningar som vi har inför
            den period vi har framför oss.
          </note>
          <note>
            Vi kan mycket väl ha en fyraårsperiod som kan komma att domineras
            av en fortsatt förmåga, en fortsatt möjlighet, att successivt
            förbättra på område efter område. Vi har lagt grunden under de
            år vi har bakom oss.
          </note>
          <note>
            Folk ser och förstår detta. En och annan är självklart kritisk,
            men de är rättvisa nog att säga att jobbet som har utförts inte
            är så uselt som det påstås. Svenska folket är säkert inte stolt
            över sin regering, inte heller nöjt, men med de alternativ som
            har redovisats kanske den sittande regeringen rentav kommer ut
            med lite fördel.
          </note>
          <note>
            Det blir fullständigt groteskt när man ute i landet möter opinionen,
            människorna, för samtal, känner optimism och framtidstro, alla
            idéer och projekt som frodas, allt som går att göra, för att sedan
            träffa dysterheten i kammaren.
          </note>
          <note>
            Låt oss göra denna arbetsfördelning: Jag talar gärna om Sveriges
            möjligheter. Jag talar gärna i optimistiska ordalag om allt vi
            kan göra och hur saker och ting kan bli bättre, så kan de som
            tycker att dysterheten är politikens kärna fortsätta med det budskapet
            valrörelsen ut. Sedan får vi se om inte den som trots allt är
            gladast vinner!
          </note>
          <note>
            (Applåder)
          </note>
          <note>
            Nästa gång vi ses kommer vi att mötas på gator och torg i debatter
            och samtal. Var och en av oss kommer att artikulera, argumentera
            och agitera för just det som vi och våra partier vill och står
            för. Vi socialdemokrater vill ha ett förnyat förtroende att leda
          </note>
          <note>
            Sverige även efter valet den 15 september. Om vi får det, ser
            jag framför mig fyra stora områden som vi kommer att koncentrera
            våra insatser på. Det handlar om att bygga vidare på det vi är
            stolta över men inte nöjda med.
          </note>
          <note>
            För det första: Sverige ska vara ett land i arbete och tillväxt.
            Arbete är grunden till välstånd och välfärd. Därför måste arbetsmarknaden
            och näringspolitiken ständigt justeras och moderniseras. Det måste
            ske i samverkan mellan företag och facket, mellan staten och arbetsmarknadens
            parter.
          </note>
          <note>
            Jag vill under den kommande mandatperioden se ett nytt samförstånd
            i Sverige. Låt oss samlas kring en investeringsplan för arbete
            och tillväxt. Det handlar om investeringar i grundläggande infrastruktur,
            i vägar och järnvägar, i ny teknik och forskning och inte minst
            i fler bostäder. Jag hoppas på nya kommunala majoriteter i en
            lång rad av storstadsregionernas kommuner så att vi får fart på
            det kommunala arbete som ska möjliggöra bostadsbyggandet.
          </note>
          <note>
            Jag vill också säga att det handlar om investeringar på arbetsplatserna.
            Det ska vara investeringar som undanröjer de jobb som bryter ned
            fysiskt och psykiskt. Det handlar om investeringar i tillväxtregioner
            och i utsatta bygder. Det handlar om att ta till vara redan gjorda
            investeringar bättre.
          </note>
          <note>
            Se på pensionärerna! De är friskare, de är aktivare och kunnigare
            än några andra tidigare pensionärer. Vi vill att de ska fortsätta
            att bidra till samhällsutvecklingen på det sätt och i den utsträckning
            de själva önskar.
          </note>
          <note>
            För det andra: Sverige ska vara modernt, öppet och kunskapssökande.
            Sverige är ett av världens rikaste länder. Vi är ett av världens
            kunnigaste folk.
          </note>
          <note>
            Vi har en förpliktelse mot den fattiga världen, för deras skull
            men även för vår skull. Jag vill under den kommande mandatperioden
            höra en än starkare svensk röst i världen, i Europa och i vårt
            närområde.
          </note>
          <note>
            Inte minst gäller det i arbetet för gemensam överlevnad att låta
            miljöhänsynen genomsyra alla beslut på alla nivåer. Samtidigt
            vet vi att världen inte längre finns bara utanför Sveriges gränser.
            Världen finns här och nu, mitt ibland oss. Den är en enorm möjlighet.
          </note>
          <note>
            Mångfalden berikar samhället. Därför har vi inte råd att invandrarna
            ställs vid sidan om. Jag vill under den kommande mandatperioden
            göra integrationspolitiken till en första rangens uppgift för
            hela vårt land, för regering och riksdag, för facket och näringslivet,
            för folkrörelser och organisationer, för enskilda människor.
          </note>
          <note>
            För det tredje: Sverige ska vara ett land i trygghet och frihet.
          </note>
          <note>
            Det finns inget frihetsvärde större än känslan av trygghet. Så
            skrev Tage Erlander i sin lilla skrift Valfrihetens samhälle.
          </note>
          <note>
            Det är så sant som det är sagt. Det är bara i trygghet som frihet
            råder.
          </note>
          <note>
            Jag vill under den kommande mandatperioden genomlysa hela det
            svenska samhället, varenda liten vrå. Var finns känslan av otrygghet?
            Är det på gator och torg? Är det inför hot om våld och brottslighet?
          </note>
          <note>
            Är det inför risken att inte få åldras i värdighet? Är det på
            den stressiga arbetsplatsen? Är det därför att barngruppen på
            dagis är för stor? Är det för att köerna i vården är för långa?
          </note>
          <note>
            Var och en av dessa otrygghetens öar måste bekämpas. Det ska
            ske med ökade resurser. De behövs, och de går före skattesänkningar.
            Det ska ske med bättre arbetsmetoder där det är nödvändigt. Det
            ska ske med nya lösningar där så krävs. Grunden till trygghet
            läggs tidigt, i hemmet där föräldrarna har tid med sina barn,
            i förskolan, sedan grundskolan, därefter gymnasieskolan, sist
            högskolan, sedan vidareutbildning under livets olika skeenden.
          </note>
          <note>
            Vi socialdemokrater vill inte att skolan ska sortera eleverna.
            Skolan ska lära eleverna att sortera information och inhämta kunskap.
            Det kan bara trygga elever göra. Skolan ska stimulera lusten att
            lära.
          </note>
          <note>
            Jag vill under den kommande mandatperioden ta ytterligare steg
            i utbildningspolitiken: Fler förskollärare, fler vuxna i skolan,
            fler lärare, fler studenter vid universitet och högskolor. Kort
            uttryckt: fler utbildningsmöjligheter. Fler. Bättre. Högre. Mer.
            Några andra ambitioner gäller inte för en socialdemokratisk utbildningspolitik.
            Trygghet är framtid i frihet.
          </note>
          <note>
            Låt mig säga, herr talman, att när vi talar om kunskap och socialdemokratins
            kunskapssyn handlar det både om att den enskilde ska frigöras,
            få maximal möjlighet att växa och utvecklas, och om en insikt
            i den del av Sveriges befolkning där jag hämtar mitt mandat, där
            socialdemokratin har sitt ursprung, en insikt om att utan kunskap,
            inget inflytande i samhället, och utan kunskap, makt åt andra.
          </note>
          <note>
            Vi släpper aldrig det. Vår strävan kommer att vara att se till
            att alla är med. Då måste vi ständigt söka nya vägar, så att vi
            inte tappar de pojkar och flickor som tycker att skolan är pest
            och pina. Vi kommer ständigt att vara beredda att ompröva politiken
            för att nå det målet.
          </note>
          <note>
            Vi vill naturligtvis ha arbetsro och trygghet i skolan, men vi
            vill också se till att den arbetsron och tryggheten också kommer
            dem till del som annars lämnar skolan och förlorar för resten
            av livet.
          </note>
          <note>
            Kunskap åt alla - då blir den större. Den växer om vi delar den
            tillsammans.
          </note>
          <note>
            (Applåder)
          </note>
          <note>
            För det fjärde: Sverige ska vara ett land i liv och lust, i förändring
            och förbättring. Den moderna människan är nyfiken och kreativ.
            Hon prövar nya vägar, spränger gränser och vidgar perspektiven.
            Hon behöver materiell trygghet och försörjning.
          </note>
          <note>
            Men människan behöver någonting mer. Utan kultur skulle vi inte
            kunna allt det vi kan. Utan kultur skulle vi inte förstå det vi
            tror oss begripa. utan kultur skulle vi inte vara de vi är. Ingen
            skulle se det nya.
          </note>
          <note>
            Ingen skulle förstå det gamla. På en och samma gång är kulturen
            ett känselspröt mot framtiden och en förankring i historien.
          </note>
          <note>
            Låt oss tillsammans under den kommande mandatperioden lyfta fram
            kulturen, arkitekturen, formen och designen, allt det som kännetecknas
            av skapande och kreativitet, till en gemensam framtida angelägenhet
            för oss alla. Kulturen blir ett reformområde om socialdemokratin
            får väljarnas förtroende.
          </note>
          <note>
            Herr talman! Så blir konturerna av nästa mandatperiods stora
            arbetsuppgifter alltmer tydliga: de stora investeringarna för
            arbete och tillväxt, ett nytt samförståndsklimat, arbetet mot
            de globala miljöhoten, integrationspolitiken, att forma ett arbetsliv
            som inte sliter ut människor, fler i arbete efter sjukskrivning,
            bättre sjukvård, intensifierad kamp mot brott och orsakerna bakom
            brott, en skola som inte sorterar elever utan som sorterar kunskap
            och information, att bättre ta till vara och trygga pensionärers
            vilja att bidra till samhällsutvecklingen, växande universitet,
            kultur och än mer kultur.
          </note>
          <note>
            Så ser en modern socialdemokratisk agenda ut:
          </note>
          <note>
            både utveckling och jämlikhet, både frihet och trygghet. Det
            är denna politik som vi socialdemokrater kommer att begära väljarnas
            förtroende för den 15
          </note>
          <note>
            september.
          </note>
          <note>
            (Applåder)
          </note>
          <note type="speaker">
            Anf. 57 BO LUNDGREN (m) replik:
          </note>
          <note>
            Herr talman! Jag måste säga att det var vackert,
          </note>
          <note>
            Göran Persson. Det var många, många vackra ord.
          </note>
          <note>
            Men samtidigt hörde ni som lyssnade att det var tydligt att Göran
            Persson tänker uppträda i valrörelsen som politikens Raskenstam.
            Det är mängder av vackra ord utan konkret innehåll, mål utan medel.
            Vi har aldrig tidigare gått in i en fyraårsperiod med så goda
            förutsättningar - det var ansatsen.
          </note>
          <note>
            Regeringen räknar själv med att tillväxten kommer att vara så
            låg de kommande fyra åren med regeringens politik att vi halkar
            efter andra länder så mycket att hushållens inkomster blir 9 000-31
            000 kr lägre. Vi ska fortsätta att halka efter.
          </note>
          <note>
            Goda förutsättningar, sade Göran Persson.
          </note>
          <note>
            Skolan har varje år redovisat sämre och sämre resultat. En fjärdedel
            av våra barn lämnar grundskolan utan de kunskaper som behövs både
            för att studera vidare och för att klara sig bra i livet.
          </note>
          <note>
            Goda förutsättningar, sade Göran Persson.
          </note>
          <note>
            345 000 barn har föräldrar som lever på socialbidrag eller med
            alltför små marginaler.
          </note>
          <note>
            Goda förutsättningar, sade Göran Persson.
          </note>
          <note>
            Mest grundläggande av allt är faktiskt att vi har tillväxt i
            ekonomin och att fler jobbar. Göran Persson talar om att man har
            krossat arbetslösheten, att man har löst det problemet. Men hundratusentals
            människor är ju utan arbete i dag fast de skulle ha kunnat arbeta
            - uppemot en miljon människor.
          </note>
          <note>
            Kan Göran Persson konkret tala om vad han är beredd att göra
            för att vända den utveckling som ni har ställt till med? Man kan
            ju inte lösa dagens problem med den politik som en gång skapade
            dem. Det krävs en ny politik, som öppnar för företagande och som
            öppnar för arbete.
          </note>
          <note>
            Göran Persson! Vilka konkreta åtgärder tänker du föreslå nästa
            mandatperiod?
          </note>
          <note>
            (Applåder)
          </note>
          <note>
            Anf. 58 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Om jag inte missminner mig var
          </note>
          <note>
            Raskenstam en vacker karl. Redan där faller projektet. Jag får
            försöka övertyga med andra kvaliteter.
          </note>
          <note>
            Och, tänk, jag tror att det kommer att gå, Bo
          </note>
          <note>
            Lundgren. Varför då? Jo, därför att vi har hållit det vi har
            lovat. Det gjorde inte Raskenstam. Hans metod var den motsatta.
            Han lovade, men han höll ingenting. Ni hörde vad jag räknade upp
            här förut.
          </note>
          <note>
            Jag vet inte hur många hundratusen pensionärer som sitter hemma
            och tittar på den här debatten. Jämför pensionsutbetalningarna!
            Jag vet inte hur många barnfamiljer som följer den här debatten.
            Titta på dagisräkningarna! Jag vet inte hur många det är som sitter
            och väntar på att gå till jobbet och gå på ett skift. Jämför arbetslösheten
            med hur det såg ut, och kom ihåg hur det en gång var!
          </note>
          <note>
            Jag skäms inte för det här. Vi skäms inte. Men vi kan bli bättre,
            mycket bättre.
          </note>
          <note>
            Då har vi två alternativ. Jag tror på det här med att vi samlar
            de gemensamma resurserna, alltså håller uppe ett skatteuttag som
            är högt, kan göra vettiga satsningar på skola och på infrastruktur,
            alltså bygga ut järnvägar, vägar m.m., forskningen, sådant som
            ett litet land behöver kraftsamla kring. Jag tror att det är därifrån
            som mycket av förutsättningarna för tillväxt kommer.
          </note>
          <note>
            Bo Lundgren har en annan filosofi. Jag tror att det är väldigt
            få som tror att människor med låga inkomster känner ökad trygghet
            om de exempelvis får en karensdag till. De blir inte friskare
            av det. Jag tror att det är få människor som kommer att känna
            att de får en bättre situation om rika får jättelika skattesänkningar.
          </note>
          <note>
            Det där bygger in motsättningar och spänningar i samhället. Motsättningar
            och spänningar skapar rädsla. Rädsla driver inte utvecklingen.
          </note>
          <note>
            Det är trygghet det handlar om. Det är att kunna öka tryggheten
            i Sverige. Trygghet är någonting som är långt ifrån Raskenstam.
            Raskenstams ideal får andra utveckla härifrån talarstolen. Varsågod,
            Bo
          </note>
          <note>
            Lundgren!
          </note>
          <note>
            (Applåder)
          </note>
          <note type="speaker">
            Anf. 59 BO LUNDGREN (m) replik:
          </note>
          <note>
            Herr talman! Jag skulle aldrig få för mig att döma en person
            efter hans utseende, inte Göran Persson och inte någon annan heller.
          </note>
          <note>
            Det intressanta är att Raskenstam var farlig. Han var en förförare.
            Göran Persson är en folkförförare.
          </note>
          <note>
            Det är det som är likheten mellan Göran Persson och
          </note>
          <note>
            Raskenstam.
          </note>
          <note>
            "Hållit det man lovat." Jag har för mig att Göran
          </note>
          <note>
            Persson stod i riksdagens talarstol och talade om att man skulle
            satsa på vård, skola och omsorg.
          </note>
          <note>
            Hur blev det för Evert, som väntar på sin höftledsoperation?
            Eftersom det var mycket medier där när jag besökte honom lär det
            vara så att han nu har fått förtur i Dalarna. Men hur hade det
            gått annars? Han mådde ju dåligt i den kö som ni har ställt till
            i de socialdemokratiska landstingen. Ni lovade något annat, men
            ni höll inte.
          </note>
          <note>
            Skolan skulle ni satsa på, men resultatet de senaste åren har
            blivit att fler och fler elever inte har fått de kunskaper de
            behöver. Det är Göran Perssons ansvar. Det är barnen som förlorar.
            Alla i hela samhället förlorar på detta. Göran Persson lovade,
            men han höll inte vad han lovade.
          </note>
          <note>
            Nu talar han vackert, men det är lite konkret. Det är mål utan
            medel. Han begär att väljarna ska rösta på honom för de vackra
            ordens skull, men det är handlingarna som ska avgöra det hela.
            Era handlingar har gett en utveckling där Sverige har halkat efter.
          </note>
          <note>
            Det är inte bara så att välståndet för hushållen har minskat
            jämfört med andra länder, utan det är också så att förutsättningarna
            att finansiera det som måste vara offentligt blir mindre. Det
            är miljarder och åter miljarder som annars skulle kunna ha gått
            till skola och vård och till att anställa de poliser som saknas.
          </note>
          <note>
            För mig är det viktigt att tro på människan. För mig är det viktigt
            att se till att vi får en tillväxt i Sverige som gör att vi både
            kan sänka skatter och klara finansieringen av det offentliga.
            Vi ger besked till väljarna före valet. Jag uppmanar Göran Persson
            att göra samma sak.
          </note>
          <note>
            (Applåder)
          </note>
          <note>
            Anf. 60 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag är icke ens en folkförförare. Jag är en hårt
            arbetande statsminister i den svenska vingården, som aldrig vänder
            verkligheten ryggen. En del tycks vilja göra det. En del tycks
            vilja beskriva
          </note>
          <note>
            Sverige som om det bara är dysterhet och elände. Det är fel.
            Det finns väldigt mycket som är bra i vårt land.
          </note>
          <note>
            Det görs fantastiska insatser av lärare, vårdpersonal, ingenjörer,
            metallarbetare och bönder. Sverige är ett land som på många sätt
            blomstrar. Se den rikedomen.
          </note>
          <note>
            Var stolt över den. Bygg vidare på den.
          </note>
          <note>
            Beskriv de politiska motståndarna på ett rättvist sätt när ni
            beskriver dem. Bo Lundgren vet att vi har tillfört mer resurser.
            Genom neddragningar i försvaret har vi och Centerpartiet tillfört
            mer resurser till vården. Köerna kortas nu. Vi har tillfört mer
            resurser till skolan. Lärartätheten ökar. Vi har förbättrat för
            dem som är arbetslösa genom att a-kassan har höjts. Vi har förbättrat
            pensionerna. Vi har gått vidare och sett till att biståndet har
            börjat byggas ut igen. Vi har faktiskt också kunnat anställa fler
            poliser med hjälp av pengar som vi själva har arbetat ihop i Sverige.
          </note>
          <note>
            Detta är sant. Det är så det ser ut, samtidigt som vi har bekymmer
            som vi ska attackera. Väljarna får avgöra vem som är mest trovärdig
            när vi ska hantera bekymren. Är det vi, som under vår period har
            tagit
          </note>
          <note>
            Sverige tillbaka i välståndsligan igen? Vi har tagit igen de
            placeringar vi tappade under åren 1991-1994.
          </note>
          <note>
            Vi har kommit tillbaka till den punkt där vi var före
          </note>
          <note>
            1991.
          </note>
          <note>
            En regering som har tagit igen det tappet kan väl få fortsätta
            ett tag till och svinga oss upp ett par positioner ytterligare,
            utan att för den skull bli beskylld för att vara folkförförare
            eller Raskenstam? Jag är ingenting annat än en hårt arbetande
            socialdemokrat med ambitionen att lyssna till goda råd men också
            vara trogen mina ideal. Tack ska ni ha!
          </note>
          <note>
            (Applåder)
          </note>
          <note type="speaker">
            Anf. 61 GUDRUN SCHYMAN (v) replik:
          </note>
          <note>
            Herr talman! Det är sant, det som Göran Persson säger. Det intressanta
            är att väldigt mycket av de reformer som har genomförts och de
            pengar som har gått ut till kommuner och landsting inte hade kommit
            om det inte hade funnits ett samarbete med Vänsterpartiet. Inget
            annat parti har haft de kraven. Vi har haft dem. Ibland har vi
            fått nej först, och sedan har de blivit verklighet. Det har varit
            ett bra samarbete på det viset, för det har möjliggjort ett solidariskt
            tänkande som också har blivit verklighet under denna perioden.
          </note>
          <note>
            När det gäller Raskenstam får man ändå konstatera att det är
            många män som har gjort många kvinnor besvikna många gånger -
            både förr och nu. I detta avseende pågår det fortfarande, vill
            jag påstå.
          </note>
          <note>
            Jag vill fråga Göran Persson om det inte är dags att vi tillsammans
            gör kvinnor väl genom att höja lönerna inom den sektor där vi
            är arbetsgivare. Vi ska använda vår makt som ägare och höja kvinnors
            löner.
          </note>
          <note>
            Det är inte rimligt att en lönediskriminering pågår år
          </note>
          <note>
            2000. 10 miljarder har vi talat om för kommande mandatperiod.
            Jag har hört och sett i tidningarna att statsministern tycker
            att det är för lite. Okej, då tar vi mer. Men jag vill ha ett
            klart besked nu, så att jag inte behöver vara besviken.
          </note>
          <note>
            Anf. 62 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag tror att det är för lite. Det visar också slagordskaraktären
            på politiken. Varför blev det just 10 miljarder när Vänsterpartiet
            ska förstöra lönebildningen i landet? Jo, därför att det var en
            rund och behaglig summa att klippa till med. Det utstrålar något
            slags kraftfullhet.
          </note>
          <note>
            Det är inte kraftfullt. För det första är det för lite.
          </note>
          <note>
            För det andra skulle vi som politiker engagerar oss i en lönebildningsprocess
            där fackliga organisationer och arbetsgivare ska klara ansvaret.
            Jag skulle gå in i en sådan process enbart om jag visste att det
            var tillräckligt med pengar och dessutom att vi inte förstörde
            på arbetsmarknaden i övrigt.
          </note>
          <note>
            Gudrun Schyman får nog i fortsättningen försöka samarbeta med
            partier som är mer inriktade på att slå sönder de fackliga organisationernas
            styrka. Det är exakt det hennes förslag landar i.
          </note>
          <note>
            Ska kvinnor i utsatta yrken ha någon chans krävs starka fackliga
            organisationer. Då får inte de politiska partierna ta över rollen
            som lönebildare. Däremot ska vi se till att landsting och kommuner
            har gott om resurser, så att de kan ta sitt arbetsgivaransvar.
            Det är en annan diskussion, och där tänker vi gå i spetsen.
          </note>
          <note>
            (Applåder)
          </note>
          <note type="speaker">
            Anf. 63 GUDRUN SCHYMAN (v) replik:
          </note>
          <note>
            Herr talman! I denna fråga har fackföreningsrörelsen - åtminstone
            de organisationer som organiserar dem som arbetar inom den offentliga
            sektorn - samma uppfattning som Vänsterpartiet. Om Göran Persson
            tycker att det är för lite tycker jag att vi kan diskutera om
            det behövs mer. Jag vet att det inte täcker hela lönegapet, som
            är 3 000 kr i månaden. Det ger en tusenlapp i månaden för varje
            offentliganställd. Vi ska naturligtvis låta arbetsgivarens parter
            göra upp lokalt hur det ska fördelas. Satsa på dem som har de
            sämsta lönerna först. Detta är en början, och det är att visa,
            Göran Persson, att det inte bara är vackra ord utan att de också
            går att omsätta i handling.
          </note>
          <note>
            Vi är arbetsgivare. Ska det vara någon vits med att vi äger ska
            vi också kunna ta initiativ och säga att vi har ett ansvar som
            arbetsgivare. Vill vi ha den offentliga sektorn som en mönsterarbetsgivare
            måste vi faktiskt betala anständiga löner, Göran Persson.
          </note>
          <note>
            Anf. 64 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag tycker att inlägget från Gudrun
          </note>
          <note>
            Schymans sida är lite märkligt. Matematiken kan vi granska. Jag
            tror inte ens att det räcker till en tusenlapp brutto med tanke
            på arbetsgivaravgiften och allt sådant. Men det är en annan sak.
          </note>
          <note>
            Men börjar vi här i riksdagens talarstol att sätta löner står
            poliserna snart där. Sedan står hamnarbetarna där. Sedan står
            piloterna där. Sedan står lokförarna där. Sedan kommer kanske
            rentav våra ambassadörer att stå där. Vad vet jag? Men har man
            en gång börjat den utvecklingen är man på ett sluttande plan.
          </note>
          <note>
            Starka fackliga organisationer, starka arbetsgivarorganisationer,
            bra ekonomi i landsting och kommuner är den väg vi vill gå och
            det enda sättet att se till att vi får varaktig ökad rättvisa
            mellan män och kvinnor på arbetsmarknaden.
          </note>
          <note type="speaker">
            Anf. 65 ALF SVENSSON (kd) replik:
          </note>
          <note>
            Herr talman! Att tala om dåligt humör, dysterhet och splittring
            är ett gammalt känt sätt för Göran Persson att starta sin debatt.
            Statsministern tar i regel på sig att vara recensent när han väl
            kommer upp i talarstolen. Jag lyssnade på Göran Perssons tonläge,
            och jag kan omöjligt tycka att han var så väldigt uppsluppen själv.
            Jag tyckte att han lät väldigt låg. Det var kanske för att på
            något sätt leva sig in i recensentrollen.
          </note>
          <note>
            Sedan försökte Persson också nyttja skrämsel och rädsla. Nästa
            steg i den här metodiken är när Göran
          </note>
          <note>
            Persson talar om små hushåll med nyköpt villa. Han kunde ju ha
            talat en stund om dem som köpte sin villa för länge sedan och
            som sitter skrämda och rädda på grund av fastighetsskatten. Det
            hade väl passat när
          </note>
          <note>
            Persson ändå var inne på villaområdet.
          </note>
          <note>
            Jag håller med Lundgren om att det var ett elegant anförande.
            Persson liksom svävade över vattnen, jordarna och Sverige. Jag
            tänker gå ned i de skrymslen som ska belysas under den kommande
            mandatperioden, och det rör sig då om individer.
          </note>
          <note>
            Det är faktiskt så, Göran Persson, att jag av socialdemokrater
            - inte varje gång men någon gång - har blivit ombedd att fråga
            Göran Persson om hans inställning till det beslut som togs den
            5 juni emot remissinstansernas vilja. Varför?
          </note>
          <note>
            Jag vill också höra vad Persson säger om de
          </note>
          <note>
            70 000-71 000 ett- och tvååringar som inte fick något med av
            maxtaxan - inte en krona. Vi är nu nere i skrymslena. Också dessa
            barn är människor -
          </note>
          <note>
            70 000-71 000.
          </note>
          <note>
            Nu vill vi ha konkreta besked och inte den allt översvävande
            attityden från Persson. Jag kan komma tillbaka senare med flera
            frågor, men jag är tacksam om jag får svar på de här två först.
          </note>
          <note>
            Anf. 66 Statsminister GÖRAN PERSSON
          </note>
          <note>
            (s):
          </note>
          <note>
            Herr talman! Jag förstår inte att Alf Svensson känner sig träffad
            av min recension av debatten. Jag får väl läsa protokollet sedan.
            Men det kan också vara så att jag förstår varför han känner sig
            träffad. Det var ett märkligt anförande som Alf Svensson höll
            som ledande borgerlig politiker inför ett valår.
          </note>
          <note>
            Jag svävar inte över vattnen. Det är det andra som gör. Låt mig
            börja med att ta upp diskussionen omkring barnkontot. Vi kommer
            då tillbaka till det kristdemokratiska vårdnadsbidraget. Till
            det är såvitt jag förstår nu också adderat någon typ av förbättring
            av föräldraförsäkringen. Man höjer taket i den. Det är kanske
            också en signal om att man ska höja barnbidraget.
          </note>
          <note>
            Vi har nu kommit så långt i våra ansträngningar i den här frågan
            att vi kraftigt har förbättrat föräldraförsäkringen, som Maria
            Wetterstrand sade. Det kommer att ske ytterligare en förbättring
            nästa år.
          </note>
          <note>
            Den kommer att gynna de barnfamiljer som Alf
          </note>
          <note>
            Svensson talar om.
          </note>
          <note>
            Jag vet inte vad den här reformen kostar. Jag gissar att den
            hamnar någonstans i storleksordningen 4-
          </note>
          <note>
            5 miljarder kronor. Den enda finansiering som jag har sett är
            att Kristdemokraterna tänker höja arbetsgivaravgiften. Det är
            förstås det bidrag som man har till att driva på tillväxten i
            landet. I övrigt är det noll i finansiering.
          </note>
          <note>
            Förra gången det här var uppe sprack en borgerlig regering på
            vårdnadsbidraget. Kritiken från folkpartister och andra som stod
            för en annan syn i familjepolitiken var den att man inte kunde
            acceptera detta därför att det ger inlåsningseffekter och skapar
            problem för de familjer som vill kombinera arbete och hemmavarande.
            Inte heller förra gången var reformen finansierad. Hur betalas
            detta?
          </note>
          <note>
            Det var vidare en fråga om rätt för homosexuella att bli prövade
            för adoption. Jag tycker att det är en fullständigt naturlig reform
            i den meningen att vi alla inser att varje människa måste bedömas
            utifrån hennes eller hans förutsättningar och kvaliteter. Vem
            som är en god förälder avgörs inte av den sexuella läggningen.
            En homosexuell kan vara en lika bra eller en lika dålig förälder
            som någon annan. Barnets intresse sätts främst. Den som prövas
            är den som vill adoptera.
          </note>
          <note>
            Om det här visar sig vara ett misstag, är det väldigt många som
            har tagit i grunden miste. Om det inte visar sig är det andra
            som har tagit miste. Just den här typen av svårighet i avvägningen
            gör att frågan faktiskt inte har varit lätt egentligen för någon
            av oss att ta ställning till, men jag känner mig trygg med det
            beslut som vi har tagit, och jag känner förtroende för de myndigheter
            som ska göra den har granskningen.
          </note>
          <note>
            (Applåder)
          </note>
          <note type="speaker">
            Anf. 67 ALF SVENSSON (kd) replik:
          </note>
          <note>
            Herr talman! Det är faktiskt ett mycket märkligt sätt att resonera
            från landets statsminister när Göran
          </note>
          <note>
            Persson nu använder uttryckssättet "om det här visar sig vara
            ett misstag" från en grupp som röstade sig si eller så eller ett
            misstag från den grupp som röstade på det andra sättet. Det är
            alldeles entydigt sagt i barnkonventionen att om man har de frågeställningarna
            gäller försiktighetsprincipen. Därom trodde jag att det inte rådde
            någon tvekan.
          </note>
          <note>
            Men det var intressant att lägga märke till statsministerns vacklan
            i det här, som jag tycker, mycket angelägna ärendet, som ju inte
            ska ses i ett vuxenperspektiv. Det finns inga homosexuella eller
            heterosexuella vuxna som har rätt till barn, men barnen har rätt
            till föräldrar. Det perspektivet tog Göran Persson inte upp, och
            jag kan i och för sig förstå det.
          </note>
          <note>
            Göran Persson sade inte heller någonting om att han har lagt
            fram ett förslag och fått igenom ett beslut som han ytterst har
            ansvar för men som går stick i stäv mot vad remissinstanserna
            förespråkat.
          </note>
          <note>
            Vi kommer att sänka arbetsgivaravgifterna, och det visar vi i
            det budgetförslag som vi har lagt fram.
          </note>
          <note>
            Göran Persson kan känna sig helt lugn. Man måste se till den
            sammantagna effekten i ett partis budgetförslag eller i en proposition.
            Det tror jag att vi kan vara rörande överens om.
          </note>
          <note>
            Det var vidare inte så att regeringen sprack på vårdnadsbidraget.
            Det var Socialdemokraternas första uppgift att ta bort det. Hade
            ni inte gjort det, så att vi hade fått igenom vårdnadsbidraget
            tidigare, hade det blivit så för Göran Persson som för Lipponen
            i Finland, att det inte hade gått att ta bort det. Men ni var
            snabba, för ni anade nog att om det fått finnas kvar och rättvisa
            mellan småbarnsföräldrar bara fått etablera sig, hade ni inte
            kunnat lyfta bort ett sådant rättvist och solidariskt bidrag.
          </note>
          <note>
            (Applåder)
          </note>
          <note type="speaker">
            Anf. 68 LARS LEIJONBORG (fp) replik:
          </note>
          <note>
            Herr talman! Vi fick recensionen att vi var dystra, medan ni
            var glada. Min känsla är den att ni är ganska trötta, medan vi
            frustar av entusiasm för att rätta till det som ni har ställt
            till med de här åren. Sanningen är ju den att det har hänt väldigt
            lite.
          </note>
          <note>
            Ylva Johansson lovade före förra valet att resultaten i skolan
            skulle bli bättre. Hon slutade, och nu är de sämre. Margot Wallström
            lovade att vårdköerna skulle bli kortare. Hon slutade, och nu
            är de längre.
          </note>
          <note>
            Det är klart att det är vår uppgift att påminna om sådana fakta.
          </note>
          <note>
            Göran Persson talar fel om den internationella välståndsligan.
            När han blev statsminister våren 1996
          </note>
          <note>
            låg Sverige på 15:e plats. Nu ligger vi på 17:e plats, och nu
            begär ni förtroende för fyra år till. Det är klart att vi måste
            peka på att Sverige inte utnyttjar sina möjligheter. Sverige faller
            tillbaka. Sverige har en mycket större dynamik, som vi skulle
            kunna utnyttja om den inte blockerades av socialdemokratisk trötthet
            och av de låsningar som bindningarna till era stödpartier skapar.
          </note>
          <note>
            Låt oss ta skolan som exempel. Jag hade verkligen räknat med
            att statsministern skulle utnyttja sin långa talartid här till
            att något utveckla vad han vill göra med skolan. Då kommer han
            med floskeln att vi inte ska sortera elever. Nej, det är klart
            att vi ska motarbeta utslagning i skolan. Det är det som är målet.
            Men hur ska vi kunna bistå dem som behöver hjälp, om vi inte först
            tar reda på vilka som behöver hjälp?
          </note>
          <note>
            Här är ju er stora svaghet. Alla de instrumenten har ni avvecklat
            i skolan. Så länge ni inte visar konkret vad ni vill göra är ni
            inte trovärdiga.
          </note>
          <note>
            Anf. 69 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Man får skruva upp sig lite när Lars
          </note>
          <note>
            Lejonborg påstår att han frustar.
          </note>
          <note>
            Skolan! Lärarna vet mycket väl vilka elever det är som inte presterar.
            Det tillhör ett professionellt pedagogiskt förhållningssätt. Man
            vet. Har man resurser att möta pojkarna och flickorna? Nej.
          </note>
          <note>
            Risken är ju att man inte tillför mer resurser, utan i stället
            går den andra vägen som ju Folkpartiet och andra vill: att man
            börjar sortera med prov och betyg.
          </note>
          <note>
            Då kommer vi att tappa.
          </note>
          <note>
            Prov och betyg ger inte ett dugg ny kunskap till lärarna i klassrummet
            och heller inte mer information till föräldrarna: Det ska de rimligen
            redan ha fått.
          </note>
          <note>
            Den springande punkten är: Är vi beredda att tillskjuta mer resurser?
            Ja. Fler lärare, fler talpedagoger, fler människor i skolan som
            stöttar barnen också socialt så att undervisningsmiljön blir uthärdlig.
            Det är det som det handlar om.
          </note>
          <note>
            På samma sätt är det inom vården. Mer resurser.
          </note>
          <note>
            Och där vi ser att det här motverkas eller att utvecklingen hålls
            igen i vissa delar av landet är ju där man i stället väljer att
            satsa på skattesänkningar i stället för att skjuta till de kommunala
            resurser som fordras.
          </note>
          <note>
            Tänk så mycket man skulle ha kunnat göra i
          </note>
          <note>
            Stockholms stads skolor för de pengar man i stället har valt
            att sänka skatten med! Tänk så mycket man skulle ha kunnat göra
            i Stockholms läns landsting för de pengar man har sänkt skatten
            med! Det är ju så det är där! Sedan bygger man upp jättelika underskott
            -
          </note>
          <note>
            folkpartiledda underskott, Lars Lejonborg! - underskott som är
            så stora att man frustar när man ser dem!
          </note>
          <note>
            Inte av någon entusiasm, utan av ilska. Jag ser det faktiskt
            som oerhört farligt, det jag bevittnar i Stockholms läns landsting
            och i Skåneregionen, med miljardunderskott som bara får löpa på.
            Och sedan står man här och talar om att ta bort köer! Vad hjälper
            dessa frustande folkpartister i riksdagens talarstol, om de fälls
            av andra folkpartister, som varken frustar eller förmår ute i
            landets landsting?
          </note>
          <note>
            (Applåder)
          </note>
          <note type="speaker">
            Anf. 70 MARIA WETTERSTRAND (mp) replik:
          </note>
          <note>
            Herr talman! Miljöpartiet är framtidsoptimistiskt.
          </note>
          <note>
            Att gnälla på nuläget är en nödvändig del av det. Jag hade önskat
            få konkreta svar från Göran Persson när det gäller barnen, miljön
            och framtiden. Jag lovar att jag ska sluta gnälla när vi löst
            de problemen. Tack!
          </note>
          <note>
            Anf. 71 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag fortsätter gärna samtalen med
          </note>
          <note>
            Maria Wetterstrand om både barn och miljö, därför att det är
            äkta framtidsfrågor.
          </note>
          <note>
            Själv tänker jag i sommar ägna mig väldigt mycket åt att förbereda
            Johannesburgstoppmötet, som ju handlar om hållbar utveckling.
            Jag sade i riksdagens
          </note>
          <note>
            EU-nämnd i går, och jag kan säga det igen till kammaren, att
            jag hoppas att jag slipper bli angripen i valspurten när jag tänker
            företräda Sverige på plats i
          </note>
          <note>
            Johannesburg. Det är inte ett sätt att lämna valrörelsen utan
            ett sätt att leva upp till svenska traditioner i miljöpolitiken
            internationellt.
          </note>
          <note>
            Jag menar också vad jag säger: Jag ser fram emot fortsatta debatter
            med Maria Wetterstrand här i kammaren. Jag hoppas att också andra
            som har sagt samma sak innefattar tiden efter valet likaväl.
          </note>
          <note>
            (Applåder)
          </note>
          <note>
            Partiledardebatten var härmed avslutad.
          </note>
          <note>
            2 § Anmälan om återtagande av plats i riksdagen
          </note>
          <note>
            Förste vice talmannen anmälde att Amanda Agestav (kd) den 15
            juni skulle återta sin plats i riksdagen varigenom uppdraget som
            ersättare skulle upphöra för
          </note>
          <note>
            Jan Orrenius.
          </note>
          <note>
            3 § Meddelande om justering av protokoll
          </note>
          <note>
            Förste vice talmannen meddelade att justeringssammanträde skulle
            äga rum torsdagen den 11 juli kl. 15.00 i talmanskonferensens
            rum.
          </note>
          <note>
            4 § Meddelande om riksmötet 2002/03
          </note>
          <note>
            Förste vice talmannen meddelade att riksmötet
          </note>
          <note>
            2002/03 skulle inledas med upprop måndagen den
          </note>
          <note>
            30 september kl. 11.00. Öppnandet skulle äga rum tisdagen den
            1 oktober kl. 14.00.
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2001/02:Sf37-Sf44 till socialförsäkringsutskottet
          </note>
          <note>
            6 § Anmälan och hänvisning av motioner
          </note>
          <note>
            Anmäldes
          </note>
          <note>
            Motioner med anledning av prop. 2001/02:183 Ändringar i lagen
            om vägtrafikregister
          </note>
          <note>
            2001/02:T76 av Göte Wahlström och Lena Sandlin-
          </note>
          <note>
            Hedman (s)
          </note>
          <note>
            2001/02:T77 av Johnny Gylling m.fl. (kd)
          </note>
          <note>
            med anledning av prop. 2001/02:184 Extraordinära händelser i
            kommuner och landsting
          </note>
          <note>
            2001/02:K94 av Per Unckel m.fl. (m)
          </note>
          <note>
            med anledning av skr. 2001/02:120 2002 års redogörelse för företag
            med statligt ägande
          </note>
          <note>
            2001/02:N65 av Inger Strömbom m.fl. (kd)
          </note>
          <note>
            2001/02:N66 av Per Westerberg m fl. (m)
          </note>
          <note>
            2001/02:N67 av Eva Flyborg m.fl. (fp)
          </note>
          <note>
            med anledning av skr. 2001/02:176 Kultur och delaktighet
          </note>
          <note>
            2001/02:Kr12 av Elisabeth Fleetwood m fl. (m)
          </note>
          <note>
            2001/02:Kr13 av Lennart Fridén (m)
          </note>
          <note>
            2001/02:Kr14 av Jan Backman (m)
          </note>
          <note>
            2001/02:Kr15 av Charlotta L Bjälkebring m.fl. (v)
          </note>
          <note>
            2001/02:Kr16 av Inger Davidson m.fl. (kd)
          </note>
          <note>
            2001/02:Kr17 av Birgitta Sellén m.fl. (c)
          </note>
          <note>
            med anledning av skr. 2001/02:180 Redovisning av
          </note>
          <note>
            AP-fondernas verksamhet år 2001
          </note>
          <note>
            2001/02:Fi49 av Gunnar Hökmark m.fl. (m)
          </note>
          <note>
            med anledning av skr. 2001/02:186 Ett barnrättsperspektiv i internationellt
            utvecklingssamarbete
          </note>
          <note>
            2001/02:U9 av Jan Erik Ågren m.fl. (kd)
          </note>
          <note>
            med anledning av skr. 2001/02:187 Sveriges genomförande av EU:s
            sysselsättningsstrategi
          </note>
          <note>
            2001/02:A10 av Elver Jonsson m.fl. (fp)
          </note>
          <note>
            2001/02:A11 av Mikael Odenberg m.fl. (m, kd, c, fp)
          </note>
          <note>
            Kammaren biföll talmannens förslag att ovanstående motioner omedelbart
            skulle hänvisas till berörda utskott enligt nedan:
          </note>
          <note>
            2001/02:T76 och T77 till trafikutskottet
          </note>
          <note>
            2001/02:K94 till konsitutionsutskottet
          </note>
          <note>
            2001/02:N65-N67 till näringsutskottet
          </note>
          <note>
            2001/02:Kr12-Kr17 till kulturutskottet
          </note>
          <note>
            2001/02:Fi49 till finansutskottet
          </note>
          <note>
            2001/02:U9 till utrikesutskottet
          </note>
          <note>
            2001/02:A10 och A11 till arbetsmarknadsutskottet
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 juni
          </note>
          <note>
            2001/02:1342 av Marianne Andersson (c) till utrikesminister Anna
            Lindh
          </note>
          <note>
            Oroligheterna i Kongo Brazzaville
          </note>
          <note>
            2001/02:1343 av Lennart Fridén (m) till utrikesminister Anna
            Lindh
          </note>
          <note>
            Förhållandena i Iran
          </note>
          <note>
            2001/02:1344 av Murad Artin (v) till statsrådet Jan O
          </note>
          <note>
            Karlsson
          </note>
          <note>
            Främlingspass för irakiska flyktingar
          </note>
          <note>
            2001/02:1345 av Holger Gustafsson (kd) till jordbruksminister
            Margareta Winberg
          </note>
          <note>
            Det fjällnära jordbruket
          </note>
          <note>
            2001/02:1346 av Jonas Ringqvist (v) till jordbruksminister Margareta
            Winberg
          </note>
          <note>
            Ekologiska livsmedel
          </note>
          <note>
            2001/02:1347 av Ann-Marie Fagerström (s) till näringsminister
            Björn Rosengren
          </note>
          <note>
            Den svenska tågproduktionen
          </note>
          <note>
            2001/02:1348 av Ester Lindstedt-Staaf (kd) till näringsminister
            Björn Rosengren
          </note>
          <note>
            EU-standard för aluminium
          </note>
          <note>
            2001/02:1349 av Åsa Torstensson (c) till miljöminister Kjell
            Larsson
          </note>
          <note>
            Provtagning av döda sälar
          </note>
          <note>
            Frågorna redovisas i bilaga som fogas till riksdagens snabbprotokoll
            måndagen den 30 september.
          </note>
          <note>
            Ajournering
          </note>
          <note>
            Kammaren beslutade kl. 12.26 på förslag av förste vice talmannen
            att ajournera förhandlingarna till kl. 14.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            8 § Avslutning
          </note>
          <note>
            Serenad ur W.A. Mozarts Don Giovanni
          </note>
          <note>
            Håkan Dahl (baryton), Anders Wadenberg (piano)
          </note>
          <note>
            Operahögskolan
          </note>
          <note type="speaker">
            Anf. 72 TALMANNEN:
          </note>
          <note>
            Ärade ledamöter! Det är med en blandning av vemod, glädje och
            framtidstro som jag nu står här i riksdagens talarstol för vad
            som mänskligt att döma är sista gången. Att ta farväl av riksdagen,
            som varit en stor del av mitt liv, och av er alla känns speciellt.
          </note>
          <note>
            Samtidigt ser jag med stor glädje tillbaka på min tid i riksdagen.
            Jag är också övertygad om att riksdagen har de bästa förutsättningar
            att fortsatt vara den grundpelare i vårt demokratiska statsskick
            som vår grundlag påbjuder.
          </note>
          <note>
            Under denna mandatperiod har det väckts 634
          </note>
          <note>
            propositioner, skrivelser och förslag samt 13 599
          </note>
          <note>
            motioner. Ni har ställt 1 740 interpellationer och
          </note>
          <note>
            5 349 frågor. Vi har haft 13 partiledardebatter och 44
          </note>
          <note>
            aktuella debatter eller andra särskilt anordnade debatter. Vi
            har behandlat 1 183 betänkanden och 9 935
          </note>
          <note>
            reservationer. Vi har sammanträtt i kammaren mer än
          </note>
          <note>
            2 400 timmar och haft drygt 3 500 voteringar med rösträkning.
            Riksdagstrycket från den här mandatperioden omfattar nästan 223
            000 sidor.
          </note>
          <note>
            Det är i sanning en imponerande produktion som ni ledamöter och
            ni statsråd har bidragit med. Men det viktiga är naturligtvis
            inte antalet sidor, antalet motioner. Det viktiga är att vi fullgör
            vår demokratiska uppgift att som svenska folkets valda ombud stifta
            lagar, besluta om statens budget och kontrollera regeringen -
            att vi utför vårt arbete med den kvalitet och med de resultat
            som väljarna kan fordra av oss och att vi tar vårt ansvar för
            oss ålagda uppgifter.
          </note>
          <note>
            Hur man bäst gör det är inte självklart. Var tid har sin utmaning,
            och var tid har sitt sätt att arbeta. Ett parlament som stelnar
            i sina arbetsformer och blir alltför traditionsbundet riskerar
            att hamna vid sidan av.
          </note>
          <note>
            Demokratins födelse för 80 år sedan var inte slutpunkten på en
            lång kamp, utan den var början till något som kunde växa och utvecklas
            - de inledande stegen på en lång resa. Varje tid lämnar sitt bidrag
            till utvecklingen. Kontinuitet och förnyelse är honnörsord som
            även gäller för det demokratiska arbetet.
          </note>
          <note>
            Vårt samhälle och våra tekniska hjälpmedel må förändras. Men
            vi ska inte tro att vi i grunden kan förändra demokratins sätt
            att fungera - det respektfulla samtalet. Vi kan anpassa våra verktyg.
            Vi kan förändra vårt arbetssätt. Vi kan få nya uppgifter. Men
            grunden förblir densamma.
          </note>
          <note>
            Vår riksdag har under min tid som talman kännetecknats av vilja
            till utveckling och förnyelse, och för det riktar jag ett varmt
            tack till er alla, ledamöter och tjänstemän.
          </note>
          <note>
            Demokrati är inte något för de otåliga. Demokrati måste också
            få ta sin tid. Förmågan att stanna upp och se till helheten i
            bruset av nyheter, händelser och förändringar - att inte bli fartblind
            - är en förutsättning för en stabil demokrati. Att utvärdera,
            följa upp och se långsiktigt borgar för god kvalitet i lagstiftningen
            och för att våra gemensamma resurser används på bästa sätt. Det
            borgar för att våra beslut är väl underbyggda och förankrade hos
            medborgarna.
          </note>
          <note>
            Lagstiftningsprocessen och budgetprocessen är just vad orden
            säger: processer där riksdagen kommer in i olika skeden, inte
            bara vid tiden för det formella beslutsfattandet. Detsamma gäller
            naturligtvis EU-
          </note>
          <note>
            frågorna och annat internationellt samarbete som i allt högre
            grad blivit en del av vår nationella verklighet.
          </note>
          <note>
            Samtidigt är det självklart ett ansvar för riksdagen att ta sig
            an de frågor som är aktuella i samhället - att vara ett nationellt
            debattforum.
          </note>
          <note>
            Hur kan man kombinera detta? Och kan man göra det? Jag är övertygad
            om att det inte bara går utan också går alldeles utmärkt. Det
            ena förutsätter det andra. Det går inte att debattera aktuella
            frågor utan att se till helheten. Det går heller inte att se till
            helheten utan att ta hänsyn till det aktuella.
          </note>
          <note>
            Riksdagens förmåga att vara ett nationellt debattforum är i grunden
            en fråga om intresset och förtroendet för det demokratiska arbetet
            hos väljarna, medborgarna. Kammaren är endast en spegel av riksdagsarbetet
            och samhället. Ändrade debattregler och debattformer bör sättas
            in i ett större sammanhang som handlar om riksdagens arbetsformer
            och roll i stort.
          </note>
          <note>
            Det är också så våra ansträngningar att utveckla riksdagsarbetet
            ska ses. Vi får inte låta oss begravas i det dagliga arbetet.
            Vi måste ge oss tid till eftertanke och fördjupning. Det formella
            får aldrig ta över sakfrågorna. Riksdagskommitténs arbete var
            i sig en sådan fördjupning, en sådan möjlighet till eftertanke.
          </note>
          <note>
            Kommitténs arbete har också gett resultat. Nästa år får vi en
            ny oberoende riksrevision under riksdagen.
          </note>
          <note>
            Diskussionen om den statliga revisionen har pågått i flera decennier,
            men först nu var tiden mogen att ta steget fullt ut.
          </note>
          <note>
            Vi har fått en ny parlamentarisk ledningsorganisation med riksdagsstyrelsen.
            Vi har stakat ut en ny färdriktning, som syftar till att skapa
            mer utrymme för fördjupning och långsiktighet i arbetet, mer utrymme
            för EU-frågor och det internationella samarbetet och därmed också
            större inflytande för riksdagen och medborgarna.
          </note>
          <note>
            Jag har redan hört många uppskattande ord här i kammaren från
            ledamöter, som satt stort värde på att de i utskottet fått tid
            till att fördjupa sig och möjlighet att arbeta på ett nytt sätt.
            Men det är också viktigt att vi förmår att synliggöra detta nya
            arbetssätt. Jag har läst flera motionsbetänkanden, som på ett
            mycket bra sätt behandlat ett viktigt område ur ett fördjupat
            helhetsperspektiv. På det sättet kommer vi ett steg längre i sakfrågan
            än att med ett rutinartat, nästan domstolsliknande, förfarande
            behandla och avslå motioner.
          </note>
          <note>
            Vi har också kommit en bra bit på väg med att utveckla vårt arbete
            med EU-frågor. Det är självklart så att riksdagen också i dessa
            frågor har ett ansvar inför väljarna. Att de nationella parlamenten
            har möjlighet att påverka utvecklingen inom EU är en grundläggande
            demokratifråga. Det är också naturligt att ett nationellt parlaments
            huvuduppgift i sin befattning med EU-frågor ligger på det nationella
            planet och utövas i relation till den egna regeringen. Men det
            räcker inte med att vi samråder med regeringen inför besluten
            i ministerrådet. Det räcker inte heller med att vi genomför EU-besluten
            i vår nationella lagstiftning.
          </note>
          <note>
            För att kunna påverka och öppet debattera frågorna måste vi komma
            in tidigt i processen - ibland redan innan det föreligger något
            förslag. Det är en viktig uppgift för utskotten i just dessa frågor.
          </note>
          <note>
            Ärade ledamöter! Demokratins pionjärer i vårt land såg och utvecklade
            sambandet mellan demokrati och internationellt samarbete för mer
            än ett sekel sedan. De visste att hållbar demokratisk utveckling
            är möjlig bara genom fred och internationellt samarbete och att
            detta i sin tur förutsätter folklig förankring.
          </note>
          <note>
            Det är i dag, mer än någonsin, vår stora utmaning att se till
            att demokrati, folkstyre, fred och internationellt samarbete kan
            förenas och utvecklas tillsammans.
          </note>
          <note>
            Folkstyrets möjligheter i dagens Europa, i dagens globaliserade
            värld, är att vi beslutsamt tar hem de frågor som ska avgöras
            i Europa, i Johannesburg, i
          </note>
          <note>
            FN-huset i New York och gör dem till en del av vår demokratiska
            vardag. Den uppgiften har i hög grad präglat den svenska riksdagen
            under min tid som talman och måste fullföljas.
          </note>
          <note>
            Det är ni - ledamöter och partier - som svarar för kontinuiteten
            och förnyelsen i riksdagens arbete. Det är ni som borgar för en
            levande demokrati.
          </note>
          <note>
            Jag sade, när jag valdes till talman 1994, att jag ville göra
            allt som står i min makt att, med den oväld och det ansvar uppdraget
            kräver, leda riksdagens arbete och hävda det svenska folkstyret.
            Det är talmannens uppdrag. Men det är ni, ledamöter och partier,
            som utövar folkstyret. Det är ni som fattar de för svenska folket
            avgörande besluten. Genom omsorgsfullhet och eftertänksamhet,
            genom att lyssna respektfullt på varandra och diskutera sakfrågorna,
            genom att se till både helheten och den enskilda människan, genom
            att alltid värna de mänskliga rättigheterna -
          </note>
          <note>
            det är så vi försvarar vår demokrati, det är så vi vinner förtroende
            och förnyat förtroende hos medborgarna.
          </note>
          <note>
            De ledamöter, som nu lämnar riksdagen efter minst en valperiod
            får, som minnesgåva en litografi av konstnären Philip von Schantz
            eller konstnären
          </note>
          <note>
            Göran Gidestam. De är ett synbart tack för insatserna i riksdagen.
            Men jag vill också här och nu, på riksdagens vägnar, varmt tacka
            er för de insatser som ni gjort i riksdagen för det demokratiska
            arbetet och folkstyret.
          </note>
          <note>
            Catharina Hagen, Matz Hammarström, Lena Olsson, Jonas Ringqvist
            och Carlinge Wisberg kom in i riksdagen vid valet 1998. Det var
            första gången vi hade möjlighet till personval till riksdagen.
            Nästan
          </note>
          <note>
            30 % av väljarna utnyttjade den möjligheten. Tolv ledamöter valdes
            in på personrösterna, men många andra fick sina mandat bekräftade
            genom personrösterna.
          </note>
          <note>
            Tullia von Sydow kom in som statsrådsersättare efter valet, men
            blev snabbt ordinarie. Anders Berglöv har varit statsrådsersättare
            under hela mandatperioden. Margareta Nachmanson och Boel Lindén
            har tillhört riksdagen kortare tid än en period.
          </note>
          <note>
            Om många riksdagsår har det sagts att de varit historiska. Sällan
            har dock uttrycket haft större grund än under det första riksmötet
            efter valet 1994. Under detta riksmöte beslutade riksdagen om
            svenskt medlemskap i Europeiska unionen. Aldrig tidigare hade
            heller så många kvinnor tagit plats i riksdagen. I den nya regering,
            som tillträdde efter valet, fanns lika många kvinnliga som manliga
            statsråd. Miljöpartiet kom återigen in i riksdagen, medan Ny demokrati
            försvann. Torgny Danielsson, Märta Johansson,
          </note>
          <note>
            Ingemar Josefsson, Thomas Julin, Rolf Åbjörnsson och Anna Åkerhielm
            kom alla in vid valet 1994 och har tillhört riksdagen i åtta år.
            Marianne Nilsson, kanske mer känd av oss som Marianne Jönsson,
            kom också in 1994. Carl-Erik Hedlund har varit här i nästan åtta
            år, Agneta Brendt och Laila Bäck i drygt sju år. Harald Bergström
            har varit i riksdagen i två omgångar - han började 1991 och började
            på nytt 1998.
          </note>
          <note>
            Det blir sju år i riksdagen, eftersom vi före 1994 hade treåriga
            mandatperioder.
          </note>
          <note>
            Något mer än två mandatperioder bakom sig har
          </note>
          <note>
            Erik Arthur Egervärn. Han kom in vid valet 1994
          </note>
          <note>
            men hade tidigare tränat som ersättare flera gånger, första gången
            redan 1981. Mer än åtta år har också
          </note>
          <note>
            Karin Jeppson, som började i mars 1994. Hans
          </note>
          <note>
            Hjortzberg-Nordlund började i oktober 1993 och
          </note>
          <note>
            Hans Andersson i oktober 1992. Lika många riksdagsår bakom sig
            som Hans Andersson, tio år, men med några ytterligare månader
            har våra två nya landshövdingar, Maggi Mikaelsson och Ingegerd
          </note>
          <note>
            Wärnersson, som båda kom in vid 1988 års val och gjorde en paus
            1991-1994 för att börja på nytt och som nu slutat på nytt.
          </note>
          <note>
            Christina Petterssons kom in som ersättare redan
          </note>
          <note>
            1986. Hon kan nog dela med sig mycket erfarenhet om hur det är
            att bli inkallad som ersättare under både kortare och längre perioder
            - en erfarenhet hon för övrigt delar med bl.a. Filip Fridolfsson.
          </note>
          <note>
            Många av de ledamöter som nu slutar kom in vid valet 1991 och
            har således tre mandatperioder, eller elva år, i riksdagen bakom
            sig. Valet ledde till en förändrad politisk verklighet. Det blev
            inte bara regeringsskifte, utan riksdagen fick sju partier i stället
            för sex. Miljöpartiet slogs ut, medan Ny demokrati och
          </note>
          <note>
            Kristdemokratiska samhällspartiet, som det då hette, valdes in.
            In vid valet kom Jan Backman, Inga Berggren, Ulf Björklund, Lars
            Björkman, Åke Carnerö,
          </note>
          <note>
            Lennart Daléus, Rose-Marie Frebran, Lennart Fridén,
          </note>
          <note>
            Henrik Landerholm, Fanny Rizell, Birgitta Wistrand och Liselotte
            Wågö. Nästan lika lång tid i riksdagen har Lars Hjertén, men han
            kom in som ledamot första gången redan 1982. Några månader mer
            än elva år har Eva Zetterberg, Stig Rindborg, som blev ledamot
            första gången redan 1985, och Carl Fredrik Graf.
          </note>
          <note>
            Drygt tolv år i riksdagen har Sven Hulterström, som började första
            gången 1985, och Per-Richard
          </note>
          <note>
            Molén, som redan avgått. Björn Kaaling har drygt 13
          </note>
          <note>
            år.
          </note>
          <note>
            De ledamöter som kom in vid valet 1988 har nu fyra mandatperioder
            bakom sig och 14 riksdagsår.
          </note>
          <note>
            Vid valet skrev Miljöpartiet politisk historia och tog sig som
            första nya parti på 70 år in i riksdagen. In vid valet kom Tom
            Heyman, Maj-Inger Klingvall, Carl G
          </note>
          <note>
            Nilsson, Bertil Persson och Lisbeth Staaf-Igelström.
          </note>
          <note>
            Det gjorde även Karin Wegestål, men hon hade pryat en månad 1984.
            Karin Falkmer och Jerry Martinger har båda uppnått något mer än
            15 riksdagsår.
          </note>
          <note>
            Ett antal ledamöter, som alla förenas av ett starkt engagemang,
            inte minst internationellt, och som varit mycket aktiva i sina
            utskott, i kammarens debatter och utanför riksdagen, kom in vid
            1985 års val. De har nu, när de slutar, aktningsvärda fem mandatperioder
            och 17 år i riksdagen bakom sig. Det är Marianne Andersson, Karl-Göran
            Biörsmark, Maud Björnemalm, Eva Johansson, Kaj Larsson och Siw
            Persson.
          </note>
          <note>
            Något kortare tid får Monica Öhman, eftersom hon lämnar riksdagen
            redan i morgon.
          </note>
          <note>
            Riksdagen är dess ledamöter. Ni har alla var och en, på ert sätt,
            med era tankar och idéer, med era erfarenheter, ert engagemang
            och lidelse, bidragit till att skapa den riksdag som nu närmar
            sig sitt slut.
          </note>
          <note>
            Några av er har haft ett speciellt ansvar för att bringa reda
            i alla tankar och idéer, ett ansvar för helheten.
          </note>
          <note>
            Jag vill på kammarens vägnar rikta ett speciellt tack till de
            fyra utskottsordförande som nu lämnar oss:
          </note>
          <note>
            Tanja Linderborg i lagutskottet, Ulf Björklund i miljö- och jordbruksutskottet,
            Henrik Landerholm i försvarsutskottet och Monica Öhman i trafikutskottet.
          </note>
          <note>
            Stort tack vill jag också säga till ordföranden i Riksdagens
            revisorer, Ingemar Josefsson, och till fem vice utskottsordförande:
            Rolf Åbjörnsson i lagutskottet, Carl Fredrik Graf i skatteutskottet,
            Bertil
          </note>
          <note>
            Persson i utrikesutskottet, Barbro Andersson Öhrn i näringsutskottet
            och Hans Andersson i arbetsmarknadsutskottet. Slutligen vill jag
            säga ett varmt tack till ett tidigare språkrör, Matz Hammarström,
            och en tidigare partiledare, Lennart Daléus.
          </note>
          <note>
            Ytterligare tre ordförande och två vice ordförande finns bland
            de 17 ledamöter som nu slutar efter 20 år eller mer i riksdagen
            - 17 ledamöter med sammanlagt 462 års riksdagserfarenhet. Till
            var och en av er vill jag gärna säga några personliga ord. Det
            ska också ses som ett unisont tack till alla ledamöter som nu
            slutar. I var och ens historia återfinns drag av någon annans
            historia.
          </note>
          <note>
            In vid valet 1982 med början som statsrådsersättare kom Bengt-Ola
            Ryttar, som har sina rötter i Dalarna sedan Gustav Vasas tid.
            Bengt-Ola Ryttar hör till den betydelsefulla och stora grupp ledamöter
            som har en stark lokal förankring och där vägen till riksdagen
            har gått genom ett engagemang på det lokala planet.
          </note>
          <note>
            Han är därtill en av riksdagens EU-pionjärer. När vi i januari
            1995 blev medlemmar i unionen utsågs han till en av våra första
            22 EU-parlamentariker före EU-
          </note>
          <note>
            valet. Som vi vet är Bengt-Ola Ryttar inte precis någon EU-entusiast
            - tvärtom. Utanför riksdagen är han ordförande i EU-kritiska rådet.
            EU är nu en del av vår nationella verklighet och inte längre en
            exklusiv utrikespolitik som ska diskuteras i slutna salonger.
          </note>
          <note>
            Det är därför viktigt att vi öppet inför väljarna och i vårt
            EU-arbete i riksdagen, som Bengt-Ola Ryttar, visar att det liksom
            i andra politiska frågor finns delade meningar i EU-frågor och
            att vi anstränger oss för att se till att debatten förs öppet
            och tydligt.
          </note>
          <note>
            Lisbet Calner, som också kom in i riksdagen
          </note>
          <note>
            1982, är likaledes känd för att säga rakt på sak vad hon tycker
            och tänker. Hon är en färgstark person, också i sitt klädval.
            Det senare kan möjligen bero på hennes stora intresse för konst.
            Det bohuslänska är hon rädd om och slår vakt om - jag behöver
            nog bara nämna utbyggnaden av E 6:an. Riksdagen drog stor nytta
            av Lisbet Calners långa erfarenhet - 17 år - som ledamot i finansutskottet
            när hon som ordförande ledde Riksdagskommitténs referensgrupp
            för budgetfrågor. Alla stenar vändes på i detta arbete. Kommittén
            fick ett mycket bra underlag för sitt fortsatta arbete och riksdagen
            för kommande utvärderingar av de beslut vi just sjösatt.
          </note>
          <note>
            En annan ledamot som gärna kommer in på frågan om utbyggnaden
            av E 6:an är Kenth Skårvik, också han med bohuslänsk anknytning.
            Några av hans första motioner handlade följdriktigt också om Gullmarsfjorden,
            skärgården och båttrafik. Han har länge varit ideellt engagerad
            i folkbildningsfrågor. Det har också avsatt sig i hans arbete
            i riksdagen. Men under de senaste 14 åren har han som ledamot
            i trafikutskottet
          </note>
          <note>
            - de senaste elva som ensam folkpartist i utskottet -
          </note>
          <note>
            hela tiden fått mötas av nya utmaningar, inte minst på
          </note>
          <note>
            IT-området. De mindre partierna i riksdagen har en nog så tuff
            uppgift att täcka in alla frågor och utskott.
          </note>
          <note>
            Kenth var ledamot i Riksdagskommitténs referensgrupp för uppföljning,
            utvärdering och revision. Med sin insikt grundad på lång erfarenhet
            av riksdagsarbetet bidrog han till det goda resultatet genom att
            visa stor vilja att förändra riksdagsarbetet.
          </note>
          <note>
            Margit Gennser har varit suppleant i både lagutskottet, skatteutskottet
            och finansutskottet. Men sin tid har hon framför allt ägnat åt
            socialförsäkringsutskottet där hon nu har suttit i 14 år. Socialförsäkringsfrågor
            är inte lätta vare sig att förstå eller förklara. De griper in
            på många områden. De rör människor direkt.
          </note>
          <note>
            De är ekonomiskt mycket stora och komplicerade i fråga om lagstiftning.
            Inget undgår Margit Gennsers granskande öga. Detta och hennes
            konstruktiva läggning, generositet att dela med sig, envishet
            och långa yrkeserfarenhet har varit en stor tillgång för riksdagen
            och i många olika utredningssammanhang, inte minst vid utformningen
            av det nya pensionssystemet. Margit Gennser är också känd som
            en person med en stark personlig integritet och förmåga att stå
            för sin egen ståndpunkt. Med kraft har hon hävdat sin syn på
          </note>
          <note>
            EMU och EU:s framtida utveckling även om flertalet i hennes parti
            har motsatt uppfattning.
          </note>
          <note>
            Ingvar Johnsson, med hemort Trollhättan, är i ordens bästa bemärkelse
            en självbildad man som i hela sitt liv arbetat med folkbildningsfrågor.
            Därför var han mycket starkt engagerad och drivande vid tillkomsten
            av högskolan Trollhättan-Uddevalla som ett sätt att sprida bildningen
            och utvecklingsresurserna över hela landet. Med goda förberedelser
            och gott underlag i sann folkbildningsanda förstärker han sina
            argument. Ingvar Johnsson räds inte att ta fram stora mängder
            statistik för att belysa en frågeställning. Han delar gärna och
            generöst med sig av all information.
          </note>
          <note>
            Vi är många här i riksdagen som under de senaste veckorna fått
            högst påtagliga bevis på att bakom en ledamot döljer sig för många
            helt okända talanger.
          </note>
          <note>
            Ingvar är en mycket uppskattad och produktiv författare av visor
            och limerickar.
          </note>
          <note>
            Göte Jonsson valdes in i riksdagen första gången redan 1979,
            men han gjorde en paus mellan 1988 och
          </note>
          <note>
            1991. Han har därför också sammanlagt 20 år i riksdagen. Med
            sin långa yrkeserfarenhet som polis placerades han följdriktigt
            till en början i justitieutskottet. Hans starka intresse för sociala
            frågor förde honom sedan till socialutskottet och hans djupa engagemang
            för miljön slutligen till miljö- och jordbruksutskottet - även
            om det en tid bara hette jordbruksutskottet. Hans första fråga
            i riksdagen handlade om avfallsanläggningar. Som riksdagsledamot
            har Göte
          </note>
          <note>
            Jonsson tagit för vana att debattera lugnt och sakligt i förening
            med viss humor. Jag minns med uppskattning många debatter som
            vi har fört med varandra.
          </note>
          <note>
            Han har också den gamla klassiska bakgrunden med en gedigen kommunalpolitisk
            erfarenhet. Han har under flera omgångar varit kommunalråd i Jönköping.
          </note>
          <note>
            Inge Carlsson har varit här något längre tid än 20
          </note>
          <note>
            år. Han började på våren 1982. Det är framför allt jordbruksfrågorna
            som har engagerat Inge Carlsson under hans långa gärning som riksdagsledamot.
            Genom åren har det blivit många och hårda debatter, men Inge Carlsson
            har alltid haft den goda förmågan att skilja mellan sak och person.
            Envishet är ett annat utmärkande drag för hans agerande, men för
            den skull har han aldrig förlorat glimten i ögat. Inge Carlsson
            kom in i politiken via SSU redan vid 14 års ålder.
          </note>
          <note>
            Alltsedan dess har han varit aktiv både i politiken och i fackföreningsrörelsen.
            Begåvad med en stor familj med barn och barnbarn tycker han, säger
            han själv på sin hemsida, att livet leker!
          </note>
          <note>
            Sören Lekberg började i riksdagen redan 1975
          </note>
          <note>
            som statsrådsersättare under ett år. Han kom tillbaka
          </note>
          <note>
            1982 och har nu samlat på sig nästan 21 år av riksdagskunskap.
            Sören Lekberg har företagit en unik resa som riksdagsman. Han
            började sitt riksdagsliv som förespråkare för HSB och nu står
            han här som
          </note>
          <note>
            Mr. Europa. Från att ha börjat som suppleant i trafikutskottet
            har han vandrat genom konstitutionsutskottet, bostadsutskottet,
            finansutskottet, EU-
          </note>
          <note>
            nämnden och utrikesutskottet och slutar nu som ordförande i EU-nämnden.
            På vägen har han också hunnit med EES-utskottet, Europarådet,
            EG-Sverigekommittén och OSSE. Sören Lekberg har ihärdigt och systematiskt
            flyttat fram och förstärkt riksdagens positioner i EU-arbetet,
            både i EU-nämnden och som ordförande i Riksdagskommitténs referensgrupp
            för
          </note>
          <note>
            EU-frågor. Han fortsätter nu också att som representant för riksdagen
            arbeta i konventet om EU:s framtidsfrågor - ett arbete som är
            av stort intresse för riksdagen att följa.
          </note>
          <note>
            Häromveckan hörde jag Elisabeth Fleetwood i en interpellationsdebatt
            säga att det var riktigt att hon ställt samma interpellation flera
            gånger. Men det berodde inte på att hon var tjatig - eller det
            kunde man kanske också säga att hon var, eftersom hon ännu inte
            hade fått det svar hon ansåg nödvändigt.
          </note>
          <note>
            Detta är politikens villkor och vardag i en ask. Om man vill
            åstadkomma förändring är man tvungen att gång på gång argumentera
            för sin sak. Ibland ger det resultat, ibland inte, men en politiker
            måste vara målmedveten och envis i sin kamp för det hon tror på
            och anser vara rätt. Elisabeth Fleetwood kom in i riksdagen 1979
            och kallades då den röda grevinnan, eftersom hon ansågs mycket
            radikalare än många av sina manliga partibröder. Hon har nästan
            alltid suttit i kulturutskottet, under en period som vice ordförande.
          </note>
          <note>
            Hon har genom sina insatser och sin långa erfarenhet haft ett
            stort inflytande på den svenska kulturpolitiken. Vi behöver politiker
            med lång erfarenhet av riksdagsarbetet likaväl som vi behöver
            ledamöter som kommer in i riksdagen med nya erfarenheter. Kontinuitet
            och förnyelse är fina ord även i riksdagen. Det är därför viktigt
            att vi underlättar arbetet för de nya ledamöterna. Elisabeth Fleetwood
            har alltid frikostigt bistått nya ledamöter i deras funderingar
            om både stort och smått i riksdagen.
          </note>
          <note>
            Ingvar Eriksson har, liksom Elisabeth Fleetwood,
          </note>
          <note>
            23 riksdagsår. Inom sitt parti är han känd som landstalaren.
            Han har under alla år rest runt i landet och besökt ett otal platser.
            Han har en karta över landet, där han med en nål markerat var
            han varit. Den är nu täckt med nålar. Att vara ledamot är inte
            bara ett uppdrag som är begränsat till riksdagshuset, tvärtom.
          </note>
          <note>
            Att företräda väljarna innebär också att samtala med väljarna,
            att förklara politiken, att få idéer och tankar som kan och bör
            omsättas politiskt. Förtroendet för politiken ökar om avståndet
            minskar. På hemmaplan har Ingvar Eriksson genom åren alltid haft
            en stark förankring, bl.a. som styrelseledamot i Ängelholms brottarklubb.
            Ingvar har i riksdagen varit trogen socialutskottet och miljö-
            och jordbruksutskottet, även om han liksom Göte Jonsson också
            fick börja som suppleant i trafikutskottet.
          </note>
          <note>
            Det finns mycket man nuförtiden hittar på Internet. Det finns
            mycket man inte hittar heller, Knut
          </note>
          <note>
            Billing t.ex. Sidan du sökte kunde inte hittas, blir svaret när
            man försöker ta sig in på Knut Billings hemsida. 1979, när han
            började i riksdagen, var det ingen som hade en aning om www, e-demokrati
            eller e-mail. Ingen kunde heller förutse vad som komma skulle.
            I dag kan man både hitta hus och inreda rum på Internet. Det är
            just bostadspolitiken som engagerat Knut Billing i riksdagen.
            Han har i alla år varit bostadsutskottet trogen, även om utskottet
            fram till
          </note>
          <note>
            1983 gick under namnet civilutskottet. När han blev utskottets
            ordförande 1994 bröt han den tidigare traditionen att alltid ha
            en centerpartist som ordförande i detta utskott. Bostadsutskottet
            är lite speciellt. Det täcker ett brett område med många ansvariga
            ministrar, och lagstiftningsfrågorna är komplicerade. EU-
          </note>
          <note>
            frågorna lyser nästan helt med sin frånvaro. Svenskt vardagsliv
            är desto mer närvarande, liksom Heby!
          </note>
          <note>
            Knut Billing är en ofta anlitad talare runtom i landet.
          </note>
          <note>
            Han är också Europarådsdelegat och kan - det ska erkännas, det
            har vi hört talas om - ibland ha problem att boka in även utskottet
            i kalendern. Trots allt detta är utskottet känt för sin goda stämning,
            vilket i mångt och mycket är en ordförandes förtjänst. Han har
            också varit engagerad i riksdagens inre liv, i förvaltningsstyrelsen
            och den tidigare lokalkommittén.
          </note>
          <note>
            Bengt Silfverstrand har drygt 26 år i riksdagen.
          </note>
          <note>
            Han kom in i valet 1976 men var ersättare ett par tidigare perioder.
            Det finns få personer som är så engagerade i politiken, som Bengt
            Silfverstrand. Det finns heller inga frågor som är för små för
            honom att ge sig i kast med. Han väjer inte för en debatt, och
            han ger sig aldrig. Detta engagemang visar sig bl.a. i att han
            jobbar dygnet runt. Ledamöter i hans närhet har många gånger störts
            av knattrande tangenter natten igenom. Det han knattrar ned är
            ofta finurligt skrivet, vilket både skapar beundran och irritation,
            men det är väl meningen.
          </note>
          <note>
            De fyra första månaderna som ersättare avsatte inga spår i riksdagstrycket.
            Men första året i riksdagen motionerade han om så vitt skilda
            ting som bilbälten, vattenföroreningar, systembutiker, skatteregler,
            samåkning och leasing. I år har han avlämnat 23
          </note>
          <note>
            motioner, och provkartan är ännu bredare: från cyklister, ekobrott,
            sjöfartsstöd, nedskräpning och Helsingborg till Jugoslavien, isocyanater
            och elsäkerhet -
          </note>
          <note>
            och naturligtvis hans alltid återkommande fråga om inlösen av
            historiska arrenden. Bengt Silfverstrand har haft sitt hemvist
            i flera utskott, nu senast i finansutskottet. Ända sedan 1979
            har han varit engagerad i Riksdagens revisorer, först som suppleant
            och sedan 1988 som ledamot.
          </note>
          <note>
            Fem ledamöter som nu slutar har mer än 30 riksdagsår bakom sig.
          </note>
          <note>
            Elver Jonsson kom in i riksdagen 1971 efter det första valet
            till enkammarriksdagen hösten 1970.
          </note>
          <note>
            Elver Jonsson har en fast förankring i hemlänet och är själva
            sinnebilden för en folkrörelsemänniska. Han har varit ordförande
            både i Missionsförbundet och i
          </note>
          <note>
            Motorförarnas helnykterhetsförbund. Han har även verkat som scoutledare,
            och det gör han även i riksdagen. Jag har en känsla av att Elver
            Jonsson är en av de - få, det måste erkännas - ledamöter som har
            en mycket hög närvaro i kammaren. Han deltar inte bara i sitt
            utskotts debatter utan bevakar när hans motioner ska behandlas
            och alla de debatter som på något sätt kan tänkas beröra hans
            hemlän eller alkohol. Till yttermera visso infinner han sig ofta
            på bordläggningsdebatter, av pur vänlighet, men när han ändå är
            där kontrollerar han gärna att allt går rätt till.
          </note>
          <note>
            Att trogen vinner visar det faktum att till slut, efter många
            års träget motionerande, bifölls hans fempartimotion om promillegräns
            vid sjöfylleri. Elver
          </note>
          <note>
            Jonsson har haft många uppdrag i riksdagen; han har täckt in
            åtta olika utskott. I sammanlagt 17 år har han varit ordförande
            eller vice ordförande i arbetsmarknadsutskottet och både där och
            i andra sammanhang varit mycket pådrivande i jämställdhetsfrågor.
            I den nya enkammarriksdagen, som Elver Jonsson kom in i
          </note>
          <note>
            1971, fanns det 48 kvinnor - 14 %. Nordiska rådet har han tillhört
            sedan 1979, först som suppleant och sedan 1985 som ledamot, men
            det internationella engagemanget har med åren blivit allt vidare.
            Han haft flera uppdrag i statliga kommittéer, både som ordförande
            och som särskild utredare, bl.a. i Museijärnvägsutredningen 1977.
            Elver bär inte den vackra titeln postiljon för syns skull - han
            utövar också yrket på lediga stunder.
          </note>
          <note>
            Fyra avgående ledamöter, däribland jag själv, kom in i andrakammarvalet
            1968, men vi fick börja först i januari 1969. Fram till hösten
            1975 öppnades riksdagen i januari, och valet fick genomslag i
            riksdagen först efter nästan fyra månader. Vi kom in på den tiden
            då finansminister Gunnar Sträng höll entimmesanföranden - minst
            - under remissdebatten med anledning av statsverkspropositionen.
            Någon tidsbegränsning var det inte tal om.
          </note>
          <note>
            Medelåldern i andra kammaren före 1968 års val var 55,4 år. Efter
            valet hade medelåldern sjunkit till
          </note>
          <note>
            51,4. Många unga - i alla fall efter den tidens mått -
          </note>
          <note>
            valdes in i riksdagen 1968. Det kom t.o.m. in fyra ledamöter
            under 30 år: Anders Björck, Åke Gustavsson, Lena Hjelm-Wallén
            och Jan Bergqvist. Jag själv var precis 30 år.
          </note>
          <note>
            Jag börjar med Åke Gustavsson. Han är yngst i kullen från 1968
            års val av dem som nu slutar. Han har sedan han började av någon
            anledning alltid betraktats som yngst. Hans ungdomliga yttre kanske
            förleder. Han är och har alltid varit den ständige ungdomskandidaten,
            vilket han själv inte sticker under stol med. I alla fall kvalificerade
            det honom till att bli ordförande i ungdomspolitiska kommittén
            1996, alltså nu. Det kan möjligen också ha berott på hans stora
            erfarenhet just som ordförande i och utanför riksdagen, bl.a.
            i Statens ungdomsråd, nu senast också som ordförande i en utredning
            om det svenska språket och som vice ordförande i kulturutskottet.
          </note>
          <note>
            I riksdagen placerades han som sig bör till en början som suppleant
            i ett utskott - i bevillningsutskottet - och fick namnet Gustavsson
            i Nässjö, detta för att skilja ut honom från alla andra herrar
            Gustavsson i kammaren. Jungfrutalet ägde rum i remissdebatten
            i februari - vi nya bröt mot traditionen att man blygt skulle
            hålla sig borta från talarstolen i minst en period. I sitt anförande
            talade han om Vietnam, trafikpolitik och Anders Björck - också
            han från Nässjö och en gammal meningsmotståndare i ungdomsförbunden
            på hemmaplan. Efter 18 år som ledamot i försvarsutskottet tog
            han 1989 klivet in i kulturen, först som vice ordförande i kulturutskottet,
            sedan som ordförande och nu igen som vice ordförande.
          </note>
          <note>
            Åke Gustavsson är en stor folkrörelse- och folkbildningsmänniska,
            som envetet kämpat och fortfarande kämpar för en kultur för alla
            i hela landet. Han var ordförande i kulturutskottet när riksdagen
            1996
          </note>
          <note>
            antog det stora beslutet om nya mål för kulturpolitiken. Riksdagen
            antog då inte bara regeringens förslag utan gjorde ett självständigt
            ställningstagande, som
          </note>
          <note>
            Åke Gustavsson rakryggat stod upp och försvarade i den maratonliknande
            10-timmarsdebatten i kammaren. I Nordiska rådet arbetar Åke Gustavsson
            också med kulturfrågor.
          </note>
          <note>
            Det finns mycket som en ledamot arbetar för som inte syns i papperen.
            Åke Gustavsson har stöttat sin hemstad Nässjö i många sammanhang,
            gjort stora insatser på turismens område och intresserat sig mycket
            för mediefrågor. Han har också en mycket god förmåga att hålla
            bra tal utan manus!
          </note>
          <note>
            Lena Hjelm-Wallén fick också börja som suppleant i ett utskott
            - i konstitutionsutskottet. Hennes tidiga krav på en sänkning
            av rösträttsåldern och myndighetsåldern kan kanske tillskrivas
            både utskottstillhörigheten och hennes ungdom.
          </note>
          <note>
            När riksdagen öppnade den 10 januari 1969 höll
          </note>
          <note>
            Tage Erlander hälsningsanförandet i egenskap av den ledamot som
            bevistat de flesta riksdagarna. Han uttryckte förhoppningen att
            de många nya ledamöterna
          </note>
          <note>
            - inte mindre än 63, dvs. 27 % - skulle finna arbetet i kammaren
            stimulerande och meningsfullt. Han pekade på att riksdagens viktiga
            arbete skedde mot bakgrunden av ett internationellt läge som gav
            ett nästan förlamande intryck av en söndersliten värld i färd
            med att förbereda sin egen undergång. Det innebar föga tröst att
            vi hade upplevt liknande situationer tidigare. Men det fanns anledning
            till hopp. FN var ett bättre fredsinstrument än det gamla Nationernas
            förbud, och medvetandet om lägets allvar var mera utbrett. Det
            fanns en växande insikt om att de sociala klyftorna utgjorde direkta
            hot mot freden. Kampen mot världsnöden hade blivit en angelägenhet
            av högsta vikt inte minst för dagens unga. Detta engagemang var
            så starkt att det tog över det lilla landets benägenhet att betrakta
            sig självt som maktlöst.
          </note>
          <note>
            I denna tidens anda började Lena Hjelm-Wallén i riksdagen; i
            denna dagens anda har hon fortsatt att verka. Lena Hjelm-Wallén
            slutar nu i riksdagen - hon har visserligen en ersättare här,
            men hon är ledamot -
          </note>
          <note>
            som vice statsminister med ett mycket brett ansvar för dagens
            och framtidens frågor.
          </note>
          <note>
            Hur framtiden ter sig vet ingen, men ser man bakåt kan man förstå
            varför framtiden blev som den blev. Lenas Hjelm-Walléns första
            motioner 1969
          </note>
          <note>
            handlade om utvecklingsbistånd och information i internationella
            frågor, hennes första fråga om elevdemokrati! Att hon sedan blev
            både utbildningsminister, biståndsminister och utrikesminister
            var inte så underligt.
          </note>
          <note>
            I sin första debatt - den om elevdemokrati - sade hon sig vara
            glad åt att problemen uppmärksammades i Utbildningsdepartementet.
            Hon fick ju sedan möjlighet att ordna upp det själv som minister.
            Och det gjorde hon. I debatten tog hon också exempel från västmanländska
            Arboga och Köping - närliggande till det Sala som hon nu återvänder
            till efter en mycket lång och framgångsrik bana. Det är en gåva
            att ha en fast plats här i livet. Cirkeln sluts nu när Lena Hjelm-
          </note>
          <note>
            Wallén återvänder till vardagen i Sala. Men som regeringens representant
            i konventet om EU:s framtidsfrågor har hon fått en ny utmaning.
            Jag är övertygad om att där kommer allt hennes kunnande och långa
            erfarenhet, goda internationella kontakter och frejdighet att
            gagna Sveriges intressen.
          </note>
          <note>
            Jag är lite osäker på vart Jan Bergqvist tänker ta vägen. Han
            fick också börja som suppleant i konstitutionsutskottet. Jan Bergqvist
            var både ivrig och flitig redan från början. Hans första anförande
            återfinns i riksdagens första protokoll 1969. Redan fem dagar
            efter öppnandet läste han - som brukligt var på den tiden - upp
            sin interpellation, bemängd med fakta och siffror, om aktievinstbeskattningen.
            Han inte bara läste, han bad också om kammarens tillstånd att
            få ställa interpellationen. Svar fick han den 20 maj -
          </note>
          <note>
            visserligen samma år, men fyra månader senare - av finansminister
            Gunnar Sträng. Sträng sade i sitt svar att det i interpellationen
            förekom vissa siffersammanställningar som han inte ville låta
            stå alldeles oemotsagda. Jan Bergqvist vidhöll att de siffror
            han presenterat var giltiga, även om han inte ville bestrida att
            finansministern tillfört debatten värdefulla synpunkter.
          </note>
          <note>
            Hans första riksdagsår innehöll allt från socialpolitisk forskning,
            internationella handelshinder -
          </note>
          <note>
            GATT och Rhodesia - till handel med begagnade bilar, beskattning
            av pensionsförsäkringar och aktier.
          </note>
          <note>
            Sådan är han, Jan Bergqvist. Ett brett, djupt och stort engagemang,
            både i politikens vardagsfrågor, i miljöfrågorna, som vi kunde
            höra också i den ekonomiska debatten i går, och i nationella och
            internationella solidaritetsfrågor. Alltid påläst och grundlig,
            alltid envis i det han kämpar för. Han sliter dygnet runt, och
            det kan man förstå när man ser hans meritlista. Den är lång, mycket
            lång, både i och utanför riksdagen.
          </note>
          <note>
            Jan Bergqvist har varit gruppledare, suttit i sex utskott och
            i otaliga utredningar, ofta som ordförande.
          </note>
          <note>
            Jag hade som miljöminister stor nytta av Jan
          </note>
          <note>
            Bergqvist i den egenskapen. Jan Bergqvist har varit ordförande
            i skatteutskottet och slutar nu både som ordförande i Europarådets
            svenska delegation och som mäktig ordförande i finansutskottet.
            På det sättet har cirkeln även slutits för honom - från tvisten
            om siffrorna med finansminister Gunnar Sträng till tvister om
            siffrorna för hela landets finanser här i kammaren.
          </note>
          <note>
            I dag vill jag på kammarens vägnar särskilt tacka
          </note>
          <note>
            Jan Bergqvist för de insatser han gjort inom riksdagen. Han har
            varit ledamot både i Riksdagsutredningen i början av 1990-talet
            och i Riksdagskommittén, två utredningar av stor betydelse för
            utvecklingen av riksdagens arbetsformer. Han har där bidragit
            inte bara med sin långa erfarenhet av och kunskap om riksdagsarbetet
            utan också med sina djupa funderingar och frågor, ifrågasättande
            och förslag. Det är så jag önskar att riksdagsarbetet även framöver
            kommer att granskas. Det är så vi utvecklar vårt arbete i denna
            riksdag. Det är så vi värnar om demokratins arbetssätt.
          </note>
          <note>
            Som avslutning på detta anförande får jag nu be
          </note>
          <note>
            Elver Jonsson, Åke Gustavsson, Lena Hjelm- Wallén och Jan Bergqvist
            att komma fram och motta kammarens särskilda hyllning till er,
            som varit trogna riksdagen i så många år.
          </note>
          <note>
            (Applåder)
          </note>
          <note>
            Juvelarian ur C. Gounods Faust
          </note>
          <note>
            Karin Nybom (sopran), Anders Wadenberg (piano),
          </note>
          <note>
            Operahögskolan
          </note>
          <note type="speaker">
            Anf. 73 TALMANNEN:
          </note>
          <note>
            Ärade kammarledamöter! Med detta riksmöte avslutar även jag mitt
            arbete i Sveriges riksdag. Jag vill framföra mitt varmaste tack
            för det förtroende som kammarens ledamöter visat mig genom att
            välja mig till det hedrande uppdraget som riksdagens talman.
          </note>
          <note>
            Det har varit en ynnest att efter så många år som aktiv politiker
            få leda riksdagens arbete i åtta år. Det har varit ett ansvarsfullt
            värv, både krävande och berikande för mig personligen.
          </note>
          <note>
            Min uppgift har varit att skapa goda förutsättningar för ert
            arbete. I detta arbete har jag haft gott stöd av många.
          </note>
          <note>
            Enligt en gammal ordalydelse i riksdagsordningen
          </note>
          <note>
            "skola" talmännen "tillse, att nödig skyndsamhet och största
            möjliga planmässighet iakttages vid riksdagsarbetets bedrivande".
            Jag vill varmt och hjärtligt tacka de vice talmännen för det goda
            samarbete i detta syfte vi haft genom åren. Vi har broderligt
            och systerligt delat på arbetet i kammaren och med hjälpsamheten
            som förtecken gemensamt klarat ut våra mer än fulltecknade almanackor.
            I det internationella arbetet har ni in i det sista varit en stor
            tillgång. Det är nog unikt att tre av fyra talmän är kvinnor.
            Anders
          </note>
          <note>
            Björck har på detta sättet varit sällsynt privilegierad!
          </note>
          <note>
            På hela kammarens vägnar tackar jag er för det utomordentliga
            arbete ni har lagt ned på att leda kammarens sammanträden. Ni
            har med bravur och ansvarskänsla tillförskansat er de egenskaper
            en talman behöver: fasthet, rättvisa och vänlighet, förmågan att
            förmedla stöd och uppmuntran liksom att klart visa missnöje med
            en talare som långt överskridit sin talartid.
          </note>
          <note>
            Jag vill gärna vända mig personligen till de två vice talmän
            som nu, liksom jag, lämnar riksdagen.
          </note>
          <note>
            Både Eva Zetterberg och Rose-Marie Frebran kom in i riksdagen
            vid 1991 års val, men Eva Zetterberg har tidigare också varit
            ersättare i ett par omgångar. Eva
          </note>
          <note>
            Zetterberg har haft många uppdrag i riksdagen; i flera utskott,
            talmanskonferensen, förvaltningsstyrelsen, riksdagsstyrelsen och
            Utrikesnämnden. Hon har ett mycket genuint engagemang för mänskliga
            rättigheter, internationell solidaritet och social rättvisa. Det
            var dessa frågor som förde henne in i politiken, och det är dessa
            frågor hon har arbetat lidelsefullt för i riksdagen. Hon har också,
            har jag förstått, ett mycket stort och livaktigt internationellt
            nätverk och får nu mer tid att fördjupa sitt internationella engagemang,
            där Sydamerika har en särskild plats i hennes hjärta.
          </note>
          <note>
            Jag tror inte - det tror jag inte någon av oss gör - att
          </note>
          <note>
            Eva Zetterberg när hon nu slutar i riksdagen kommer att ägna
            sig bara åt de fem barnen, de två, snart tre, barnbarnen, huset
            på Gotland med gott om plats för alla, familj och vänner, kanske
            t.o.m. en vävstol.
          </note>
          <note>
            Politik är ett livslångt engagemang och intresse, inte ett arbete
            man slutar när riksdagsuppdraget upphör.
          </note>
          <note>
            Detta gäller även för Rose-Marie Frebran, som är känd för att
            arbeta långt in på natten, inte bara i kammaren. Men nu under
            sitt sabbatsår får hon välförtjänt mer tid för sönernas fotbollsmatcher,
            mer utrymme för att meka med bilar. Hon har också haft många uppdrag
            i riksdagen; i flera utskott, förvaltningsstyrelsen och riksdagsstyrelsen,
            talmanskonferensen, Utrikesnämnden. Hon har varit en kunnig och
            engagerad debattör i många riksdagsdebatter. Som ordförande i
            Sällskapet Politik &amp; Näringsliv har hon fungerat som en viktig
            länk mellan riksdagens ledamöter och svenskt näringsliv. Rose-Marie
            Frebrans välstrukturerade sätt, förmåga att hålla huvudet klart
            hur rörigt det än blir och smittande skratt kommer att vara en
            stor tillgång i vad hon än nu kommer att företa sig.
          </note>
          <note>
            Jag vill till er båda med tack från oss alla överlämna dessa
            blommor. Tack!
          </note>
          <note>
            (Applåder)
          </note>
          <note>
            Att leda riksdagens arbete är ett ansvar jag delar med gruppledarna
            och riksdagsstyrelsen. Jag vill tacka gruppledarna för vårt goda
            samarbete under årens lopp. Det är ett samarbete som bygger på
            att vi gemensamt och med hänsyn till olika uppfattningar strävar
            efter att komma fram till lösningar som kan accepteras av alla
            och som är bra för riksdagen. Det kräver mycket av alla. Gruppledarna
            har ibland en envis och inte alltid enig riksdagsgrupp bakom sig.
          </note>
          <note>
            Om riksdagsarbetet finns det ju lika många uppfattningar som
            ledamöter.
          </note>
          <note>
            Jag vill i dag särskilt tacka Sven Hulterström som nu slutar
            i riksdagen. Han avgick i höstas som gruppledare efter sju år
            i detta värv. Prestigelöst, med humor och utan stora åthävor har
            han bidragit till att skapa den atmosfär av öppenhet, kamratskap
            och humor, som präglar gruppledarkretsen. Sven Hulterström har
            med sin långa politiska erfarenhet - mer än
          </note>
          <note>
            40 år på det kommunala planet och på riksplanet -
          </note>
          <note>
            skaffat sig ett unikt sätt att ta ställning i olika frågor.
          </note>
          <note>
            Han går aldrig in i en fråga för tidigt och heller aldrig för
            sent. Han "vet" när det är dags att kliva in och fatta beslut
            eller hjälpa andra att fatta beslut. Det är alltid klokt, speciellt
            som gruppledare, att spara sig själv så länge som möjligt för
            att alltid ha en nivå kvar när alla andra har försökt. Tack!
          </note>
          <note>
            Det finns gott om svåra uppdrag i riksdagen. Ett sådant är kvittningsmännens
            - rättvisa, hårdhet och medkänsla präglar ert arbete. Tack för
            det! Ett speciellt tack till dem av er som nu slutar i riksdagen.
          </note>
          <note>
            Låt mig också här nämna de fem ledamöter där ögat nyss spelade
            mig ett spratt så att jag inte nämnde de som kom in i riksdagen
            1994 och nu slutar: Per
          </note>
          <note>
            Lager, Tanja Linderborg, Gudrun Lindvall, Nalin
          </note>
          <note>
            Pekgul och Stig Sandström. Tack också ni för ert arbete.
          </note>
          <note>
            Under min tid som talman har vi tillsammans i stor enighet reformerat
            riksdagens ledning och inrättat den parlamentariska riksdagsstyrelsen,
            det ledamotsnära rådet och ordförandekonferensen. Jag vill tacka
            riksdagsstyrelsens ledamöter och ledamöterna i ledamotsnära rådet
            för ert engagemang och det stora arbete ni har lagt ned på att
            säkerställa att riksdagen fungerar som institution och till ledamöternas
            fromma. Jag vill också tacka utskottens ordföranden som i ordförandekonferensen
            medverkat till att skapa ett forum för utbyte av erfarenheter
            mellan utskotten, inte minst om förnyelsen av utskottens arbetsformer.
          </note>
          <note>
            Jag vill också uttrycka min stora erkänsla och tack till riksdagsdirektören,
            Anders Forsberg, och alla hans medarbetare, som på ett föredömligt
            sätt inte bara sett till att allt fungerar som det ska här i husen
            utan också med stort engagemang arbetat för att utveckla och förnya
            verksamheten. Det har varit en glädje att arbeta tillsammans.
            Mitt eget mycket personliga och varma tack vill jag också rikta
            till min sekreterare, Ann-Kathrin Sandblom, som har betytt mer
            för mig än någon annan i det dagliga arbetet. På kammarens och
            mina egna vägnar vill jag också rikta ett speciellt tack till
            kanslichefen på kammarkansliet,
          </note>
          <note>
            Tom T:son Thyblad, som slutar efter valet i höst. Han har inte
            bara ansvarat för planeringen av riksdagsarbetet och det dagliga
            kammararbetet. Han har också på sitt lakoniska och rättframma,
            alltid pålitliga, sätt sett till av vi - talmän och ledamöter
            - iakttar regeringsformens och riksdagsordningens bestämmelser
            eller, i brist på sådana, den praxis som Tom Thyblad själv har
            hittat på under sina mer 27 år i kammarkansliet. Vi är dig tacksamma
            för väldigt mycket av det du har stått för under dina många år
            i riksdagen.
          </note>
          <note>
            (Applåder)
          </note>
          <note>
            Jag vill slutligen uttrycka min och ledamöternas stora uppskattning
            av riksdagens personal - kammarkansliet med utredningstjänsten,
            utskottskanslierna, administrativa kontoret i alla dess delar,
            informationsenheten och internationella kansliet, liksom köket
            och restaurangen, lokalvårdarna, resebyrån, bevakningspersonalen
            och andra som har stått oss nära i vårt dagliga arbete. Inget
            parlament i världen kan fullgöra sina konstitutionella uppgifter
            utan goda resurser. Den samlade kompetens, serviceanda och vänliga
            omtanke som finns här i huset är unik. Att ge det parlamentariska
            arbetet stöd och resurser är att stärka demokratin.
          </note>
          <note>
            Ärade ledamöter! Kära vänner! Det har varit en mycket stor förmån
            för mig att få arbeta i och för den svenska riksdagen under så
            många år. Jag har aldrig sagt att det var bättre förr, för sanningen
            är att det mesta har blivit bättre. Jag är övertygad om att det
            kommer att bli så också framöver. Jag vill tacka er alla för att
            jag - på ert uppdrag - har fått förmånen att lämna mitt bidrag
            till utvecklingen av arbetet i riksdagen.
          </note>
          <note>
            Jag önskar er alla, ledamöter och tjänstemän, allt det bästa
            i fortsättningen och en varm, skön och avkopplande tid innan stegen
            tas till att forma nästa riksdag.
          </note>
          <note>
            Och låt mig så - som jag, som ni vet, har för sed -
          </note>
          <note>
            avsluta och sammanfatta med en dikt. Denna gång är det en dikt
            som jag fick i födelsedagshälsning i höstas från en av mina ungdomsvänner,
            som jag upprätthållit kontakten med i alla år och som jag nu hoppas
            få mer tid med igen, som i vår ungdom.
          </note>
          <note>
            Dikten beskriver den verklighet som jag nu hoppas få uppleva
            varje år, efter att i 34 år varit instängd i riksdagen under årets
            vackraste veckor.
          </note>
          <note>
            Det är Alf Henriksons Sommarpsalm, från 1970 -
          </note>
          <note>
            ett av mina första år i riksdagen.
          </note>
          <note>
            Att vakna en morgon när himlen är blå och finkarna gny som besatta
            och öppna sin stugdörr och barfota gå på vildgräsets daggiga matta
            kan låta de saligas fröjd slippa lös och göra den trögaste själ
            religiös.
          </note>
          <note>
            (Applåder)
          </note>
          <note type="speaker">
            Anf. 74 JAN BERGQVIST (s):
          </note>
          <note>
            Fru talman! Kammarens ledamöter ber att få tacka för de varma
            välgångsönskningarna. Vi gläder oss åt den goda omtanken. Vi ska
            bära med oss talmannens som vanligt ovanligt tänkvärda ord om
            riksdagen, demokratin och det politiska vardagsarbetet.
          </note>
          <note>
            Det finns stor risk att det kommer att gå politik i höstens valrörelse.
            Därför ser vi med stor förväntan fram mot valet. Vi som är gamla
            i gården vet att inget parti har ett läge som är så dåligt att
            det inte kan vändas till en katastrof. Men jag tror att det överallt
            finns en glad tillförsikt inför valet. När valdebatten bränner
            till hoppas jag att vi alla kommer ihåg det gyllene ordet: Tro
            inte att din meningsmotståndare har lägre motiv än du själv.
          </note>
          <note>
            För Birgitta Dahl återstår mer än 100 dagar som riksdagens talman.
            Vi vet alla hur otroligt mycket hon kommer att hinna uträtta på
            den tiden. I dag är det knappast fråga om att sammanfatta Birgitta
            Dahls beundransvärda dagsverke som talman, eller ens definitivt
            avsked. Men jag vill framföra ett särskilt tack från oss ledamöter,
            när vi i dag för sista gången under den här mandatperioden är
            samlande här i kammaren.
          </note>
          <note>
            Vår talman är ett lysande exempel på hur nödvändigt det är att
            engagera sig. Hennes gärning är full av framtidstro och raka motsatsen
            till misströstarnas tappade sugar.
          </note>
          <note>
            Birgitta Dahl låter sin ande brinna. Hon arbetar okuvligt för
            det hon tror på. Hon drar sig aldrig för det slitsamma tunga vardagsarbetet.
            Och tänk att vår talman också räcker till för att visa omtanke
            om enskilda riksdagsledamöter som blir sjuka, som mister en nära
            anhörig eller som får andra svåra bekymmer.
          </note>
          <note>
            Alltid helhjärtat, aldrig halvhjärtat - en talman med hjärtats
            varma språk och språkets varma hjärta.
          </note>
          <note>
            Om Wagners musik har det sagts att den nog är mycket bättre än
            den låter. Riksdagens arbete kanske också är mycket bättre än
            det låter när vi hör kritiken.
          </note>
          <note>
            Men det får naturligtvis inte hindra oss från att göra allt vi
            förmår för att komma till rätta med de brister som finns.
          </note>
          <note>
            Talmannen har visat vad som kan göras, och hon har också själv
            gjort skilda insatser till gagn för demokratin, jämställdheten,
            det internationella samarbetet och en bättre miljö. Vi har fått
            en ny organisation, effektivare arbetsformer, en större öppenhet.
            I
          </note>
          <note>
            kampen för jämställdhet har vår talman varit ett föredöme för
            oss alla. Talmannens nätverk, riksdagens barnverksamhet och de
            särskilda familjedagarna är goda exempel på talmannens ihärdiga
            insatser för att stödja och stärka arbetet för jämställdhet. Ju
            mer jämställdhet, desto starkare demokrati.
          </note>
          <note>
            Jag tror att den bästa hyllning som vi kan ge till
          </note>
          <note>
            Birgitta Dahl är att vi alla aktivt deltar i kampen för jämställdhet.
          </note>
          <note>
            Låt mig få läsa detta:
          </note>
          <note>
            "Hon var runt fyra fem år, den lilla flickan som stod där i trädgårdslandet
            mittemot sin mamma en vacker vårdag. De hjälptes åt att med ett
            spänt snöre dra upp raka och fina sårader. De hade räfsat och
            bränt löv. De hade plockat bär och svamp tillsammans, matat kaninerna
            och grisarna. Trädgården, och den självklara närheten till det
            som växte, byggde ett rum redan i barndomen, ett skapande rum."
          </note>
          <note>
            Den lilla flickan som stod i trädgårdslandet var
          </note>
          <note>
            Birgitta Dahl. Hon fick på detta sätt del av livets och växandets
            villkor i ett skapande grönt rum. För Birgitta är trädgården en
            källa till frid och skaparkraft.
          </note>
          <note>
            Här har jag en bukett av trädgårdens blommor. De är folkvalda,
            och de är som ni ser bordlagda. De har jämställda stjälkar som
            är upptagna med särskilt
          </note>
          <note>
            ROT-avdrag. Låt mig nu utan minsta betänkande få lämna dessa
            blommor från kammarens ledamöter. Vi önskar att vår talman med
            alla mödor som återstår ska få en riktigt skön och ljuvlig sommar.
            Ett stort och varmt tack från oss alla.
          </note>
          <note>
            (Applåder)
          </note>
          <note type="speaker">
            Anf. 75 TALMANNEN:
          </note>
          <note>
            Ärade ledamöter! Så vill jag till slut än en gång ställa frågan:
            Behagade kammarens ledamöter åtskiljas? Svaret är ja.
          </note>
          <note>
            Trevlig sommar!
          </note>
          <note>
            Lippen schweigen ... ur F. Lehars Glada Änkan
          </note>
          <note>
            Karin Nybom (sopran), Håkan Dahl (baryton) och
          </note>
          <note>
            Anders Wadenberg (piano) Operahögskolan
          </note>
          <note type="speaker">
            Anf. 76 TALMANNEN:
          </note>
          <note>
            Ärade ledamöter! Det var inte första gången i mitt liv jag var
            lite för ivrig. Därför måste jag nu än en gång ställa frågan:
            Behagade kammarens ledamöter åtskiljas? Svaret är ja.
          </note>
          <note>
            9 § Kammaren åtskildes kl. 15.25
          </note>
          <note>
            Förhandlingarna leddes av talmannen från sammanträdets början
            till 1 §
          </note>
          <note>
            anf. 44 (delvis), av förste vice talmannen därefter till ajourneringen
            kl. 12.26 och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
