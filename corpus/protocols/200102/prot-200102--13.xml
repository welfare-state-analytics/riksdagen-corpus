<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--13</head>
          <docDate when="2001-10-17 00:00:00">2001-10-17 00:00:00</docDate>
        </div>
      </front>
      <body>
        <div>
          <note>
            14.00 - 22.53
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------
          </note>
          <note>
            1 § Ny riksdagsledamot, m.m.
          </note>
          <note>
            Upplästes och lades till handlingarna följande från
          </note>
          <note>
            Valprövningsnämnden inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note>
            Till Valprövningsnämnden har från Riksskatteverket inkommit bevis
            om att Maria Wetterstrand
          </note>
          <note>
            (mp), Eskilstuna, utsetts till ny ledamot av riksdagen fr.o.m.
            17 oktober 2001 sedan Birger Schlaug (mp)
          </note>
          <note>
            avsagt sig sitt uppdrag som riksdagsledamot. Från
          </note>
          <note>
            Riksskatteverket har också inkommit protokoll angående utseende
            av ersättare.
          </note>
          <note>
            Valprövningsnämnden har denna dag granskat beviset för den nya
            ledamoten och protokollet angående ersättare och därvid funnit
            att de blivit utfärdade i enlighet med 19 kap. 11 § vallagen.
          </note>
          <note>
            Stockholm den 16 oktober 2001
          </note>
          <note>
            Lars Tottie/
          </note>
          <note>
            Kerstin Siverby
          </note>
          <note>
            2 § Partiledardebatt
          </note>
          <note type="speaker">
            Anf. 1 BO LUNDGREN (m):
          </note>
          <note>
            Fru talman! Under hösten har världen skakats av terrordåd och
            olyckor. Tusentals människor har förlorat sina liv. Barn har blivit
            föräldralösa. Ofantliga värden har gått förlorade.
          </note>
          <note>
            Men det fruktansvärda får inte förlama oss. Tvärtom måste hoten
            mot människors rätt att leva i frihet och fred mötas med beslutsamhet
            och fasthet. Historien visar att undfallenhet inför ondskan kan
            få katastrofala följder.
          </note>
          <note>
            Eftergiftspolitiken före det andra världskriget fallerade. Och
            i land efter land föll demokratin. Terrorn triumferade, men -
            som tur var - bara tillfälligt.
          </note>
          <note>
            Till slut segrade friheten, inte därför att man förde dialog
            med de tyranner som försökte lägga världen under sig, inte därför
            att någon tredje ståndpunkt formulerades, utan därför att det
            öppna och fria samhället försvarades med "blod, möda, svett och
            tårar", som Churchill uttryckte det.
          </note>
          <note>
            Nu hotas åter friheten och öppenheten. Nu måste vi än en gång
            försvara oss. Denna gång står världen samlad. FN:s säkerhetsråd
            är enat i kampen mot de terrorister som gömmer sig i Afghanistan
            och den totalitära regim som skyddar terroristerna.
          </note>
          <note>
            Det handlar inte om att utkräva hämnd, utan om att stå upp för
            människors rätt till frihet och trygghet.
          </note>
          <note>
            Det handlar inte om att ge igen öga för öga, utan om att se ondskan
            i ögonen och besegra den.
          </note>
          <note>
            Det handlar inte om en kamp mellan religioner, utan om en kamp
            mot den blinda ondskan.
          </note>
          <note>
            De övergrepp som har drabbat muslimer också i
          </note>
          <note>
            Sverige efter terrorattacken måste fördömas och bekämpas av oss
            alla med kraft.
          </note>
          <note>
            Tillsammans med den muslimska världen står vi i dag inför samma
            slags kamp som när nationalsocialismen, fascismen och kommunismen
            växte fram och begick våldtäkt på frihet, öppenhet och demokrati
            -
          </note>
          <note>
            Stalin, Hitler, Pol Pot, Mao, Milosevic, bin Ladin.
          </note>
          <note>
            Deras ideologiska rötter har olika namn, men de har alla funnit
            näring i en gemensam övertygelse om att de egna förvirrade idéerna
            och den egna makten alltid går före enskilda människors liv och
            rätt.
          </note>
          <note>
            Fru talman! Det är för mig en gåta att det finns ledamöter här
            i Sveriges riksdag som urskuldar terroristerna och skuldbelägger
            offren.
          </note>
          <note>
            Gudrun Schyman kritiserar hellre USA än den talibanregim som
            stenar kvinnor till döds för att de har avvikit från den fundamentalistiska
            läran.
          </note>
          <note>
            Under det gångna seklet har tusentals och åter tusentals amerikaner
            dött för Europas frihet och för den öppna demokratin som samhällsideal.
            Nu är det vi i
          </note>
          <note>
            Europa som måste sluta upp vid USA:s sida för att se till att
            våra barn får växa upp i en trygg värld.
          </note>
          <note>
            Men för Gudrun Schyman är tydligen motviljan mot den frihet och
            marknadsekonomi som USA mer än något annat land stått upp för
            viktigare än motviljan mot terrorismen.
          </note>
          <note>
            Delar av Vänstern menar t.o.m. att det amerikanska folket till
            del har sig själva att skylla för vad som hände den 11 september,
            eftersom de lever i ett land som berikats av personlig frihet,
            att orsaken till terrorn skulle vara skillnaden mellan fattiga
            och rika.
          </note>
          <note>
            Visst kan fattigdom göra det lättare för fanatiker att rekrytera
            människor till sina rörelser. Men att skylla terrorismen på fattigdomen
            är fel och naivt.
          </note>
          <note>
            Det var inte fattiga människor som spred giftgas i
          </note>
          <note>
            Tokyos tunnelbana, som sprängde hundratals människor i luften
            i Oklahoma eller som mördade tusentals på Manhattan. Terroristernas
            drivkraft är inte ekonomisk, utan den är fundamentalistisk. Deras
            mål är inte att förbättra för människor, utan att förinta människor.
          </note>
          <note>
            Fattigdom ska självfallet bekämpas med all kraft.
          </note>
          <note>
            Men det går inte med Vänsterns politik. Det är de länder som
            valt att öppna sina gränser för handel, liberaliserat sina ekonomier
            och satsat på utbildning som har rest sig eller håller på att
            resa sig ur fattigdomen. Men detta - globalisering och fria ekonomier
          </note>
          <note>
            - är Vänstern emot.
          </note>
          <note>
            Vi andra vet att man inte behöver välja mellan kampen mot fattigdom
            och kampen mot terrorism. De kan och ska föras parallellt.
          </note>
          <note>
            Vi i Sverige kan stödja kampen mot terrorismen på olika sätt.
            I den mån USA och Storbritannien behöver använda trupp som i dag
            tjänstgör på Balkan bör vi vara beredda att omgående sända fredsbevarande
            styrkor som kan fylla de luckor som kan uppstå.
          </note>
          <note>
            Det öppna samhället måste försvaras varje dag -
          </note>
          <note>
            alltid med ord, värderingar och civilkurage, ibland tyvärr också
            med vapen.
          </note>
          <note>
            Fru talman! En av våra viktigaste uppgifter som politiker är
            att se till att våra barn skall kunna känna trygghet i vardagen.
            För att det ska vara möjligt krävs inte bara skydd mot terror,
            utan också en god ekonomisk utveckling.
          </note>
          <note>
            Redan före terrordåden stod det klart att regeringens ekonomiska
            prognoser var på väg att spricka.
          </note>
          <note>
            Sedan dess har läget förvärrats ytterligare. Det speglas i de
            senaste veckornas tidningsrubriker:
          </note>
          <note>
            "Sverige har EU:s högsta långränta", "Kraftigt ras för nyföretagande",
            "Kronan faller som en sten",
          </note>
          <note>
            "Inflationen gröper ur löneökningen", "Var fjärde kommun på väg
            mot ruin - - - starten på en statsfinansiell kris."
          </note>
          <note>
            För ett och halvt år sedan kunde vi läsa en annan rubrik: "Persson:
            tror på god börsutveckling de närmaste åren." Sedan dess har börsvärdet
            mer än halverats.
          </note>
          <note>
            Vid samma tillfälle hävdade Göran Persson att
          </note>
          <note>
            Sverige inte skulle drabbas av någon ekonomisk nedgång förrän
            2005 eller 2006.
          </note>
          <note>
            Det är kanske därför som regeringen har låtit bli att utnyttja
            högkonjunkturens handlingsfrihet, för att göra det lättare att
            möta lågkonjunkturen. Tror man att det är möjligt att gå på vattnet
            tar man inte på sig någon flytväst. Men nu sjunker vi ned i lågkonjunkturen.
          </note>
          <note>
            Med oss tar vi den högsta arbetslösheten någonsin i en högkonjunktur.
            Och hittills i år har antalet varsel mer än fördubblats jämfört
            med förra året. Ungdomsarbetslösheten har ökat med 19 % jämfört
            med förra året. Antalet nya företag minskar snabbt. Sverige har
            i dag färre företagare än vi hade 1993.
          </note>
          <note>
            Ändå består regeringens passivitet. Regeringen vankar omkring
            fram och tillbaka, men inget sker.
          </note>
          <note>
            Regeringen lever på hoppet och spekulerar i en konjunkturuppgång
            som bara finns på papperet. IT-
          </note>
          <note>
            bubblan sprack förra året, men regeringens prognoser är fortfarande
            uppblåsta. Än har luften inte gått ur
          </note>
          <note>
            Perssonbubblan.
          </note>
          <note>
            Vi kommer alla att drabbas när bubblan brister, hårdast de som
            förlorar jobbet och inte får något nytt, de som redan har små
            marginaler, om ens några.
          </note>
          <note>
            Det är bara några dagar sedan som Göran Persson sade att han
            inte är orolig för den svenska ekonomins utveckling. Kanske förlitar
            han sig på att den rekordsvaga kronan ska dölja bristen på nödvändiga
            reformer ännu en tid.
          </note>
          <note>
            Men även om den kraftiga försvagningen av kronan kan stimulera
            exporten på kort sikt är den ett betydande hot mot vårt framtida
            välstånd. Redan nu har vår köpkraft urholkats jämfört med andra
            länder -
          </note>
          <note>
            det har de allra flesta som semestrat utomlands kunnat märka.
            Risken för inflation ökar, den ekonomiska stabiliteten minskar
            och förnyelsekraften i näringslivet bromsas.
          </note>
          <note>
            Fru talman! Sverige behöver en regering som inte bara kan surfa
            på en högkonjunktur, utan som har vilja och förmåga att skapa
            förutsättningar för en stark och stabil krona, en långsiktigt
            stark ekonomisk utveckling och fler nya jobb.
          </note>
          <note>
            Det handlar om att skapa ett bättre företagandeklimat; enklare
            regler och slopad överbeskattning.
          </note>
          <note>
            Det handlar om att sänka skatten på arbete rejält för alla.
          </note>
          <note>
            Det handlar om att skapa förutsättningar för en skola som kan
            ge alla elever goda kunskaper och om en rejäl satsning på forskning.
          </note>
          <note>
            Det handlar om att göra det lättare att anställa och att bli
            anställd.
          </note>
          <note>
            Det handlar om att så snabbt som möjligt föra in
          </note>
          <note>
            Sverige i den europeiska valutaunionen.
          </note>
          <note>
            Det handlar om att bryta utanförskap genom att byta bidrag mot
            arbete.
          </note>
          <note>
            Då duger inte en regering som flyr både verkligheten och ansvaret.
            Då behövs ett nytt politiskt ledarskap som kan möta dagens utmaningar
            och ta till vara framtidens möjligheter.
          </note>
          <note>
            (Applåder)
          </note>
          <note type="speaker">
            Anf. 2 GUDRUN SCHYMAN (v) replik:
          </note>
          <note>
            Fru talman! Till frågan om kriget: Bo Lundgren är en stark företrädare
            för den åsiktsfundamentalism som håller på att breda ut sig i
            den här frågan.
          </note>
          <note>
            Det ligger en stor bevisbörda på er som på fullt allvar menar
            att det är med bomber som vi bekämpar den internationella terrorismen,
            att det är det som tar oss närmare den lösning som vi är överens
            om måste komma, nämligen att den internationella terrorismen måste
            försvinna.
          </note>
          <note>
            Jag tycker att det är väldigt lågt av Bo Lundgren att jämställa
            de protester som nu kommer mot bombandet, inte bara från mig utan
            från många både i
          </note>
          <note>
            Sverige och i andra länder, med att vi skulle vara förespråkare
            för en talibanregim som förtrycker kvinnor eller att vi skulle
            vara förespråkare för en terrorism, att vi skulle stödja de galna
            fanatiska politiska eller religiösa ledare som finns i verksamhet
            nu eller som har funnits tidigare. Det handlar inte om det, Bo
          </note>
          <note>
            Lundgren. Det handlar om hur vi ska komma till rätta med den
            internationella terrorismen, hur vi ska göra det på ett sätt som
            inte trappar upp våldsspiralen i världen och försätter en mängd
            civila människor, kvinnor och barn, i en situation som är värre
            än den de har och om hur vi ska stärka det globala samarbetet
            för att komma åt de här vettvillingarna. Det är den diskussionen
            vi ska kunna föra. Den måste vi kunna föra med en intellektuell
            hederlighet där vi också rannsakar det som sker, tittar på de
            folkrättsliga regler som finns och begrundar om detta är det kloka
            att göra.
          </note>
          <note>
            Jag är inte ensam om den här åsikten. Det kan vara svårt att
            vara den som säger att kejsaren är naken, men det är nödvändigt.
          </note>
          <note>
            (Applåder)
          </note>
          <note type="speaker">
            Anf. 3 BO LUNDGREN (m) replik:
          </note>
          <note>
            Fru talman! Gudrun Schyman och Vänsterpartiet har ju mält sig
            ur den gemenskap som omfattar den allra största delen av världens
            länder och den största delen av oss som är representerade här
            i riksdagen.
          </note>
          <note>
            Självklart hade det bästa varit, och är alltid, att undvika våld.
            Ingen önskar bomber, vare sig från terrorister eller från den
            som försvarar sig mot terrorism. Men det kräver då att man faktiskt
            förmår att övertyga de regimer som skyddar terrorister om att
            de ska sluta att göra det och att de ska medverka på allas vår
            sida, så att vi skapar en tryggare värld i framtiden för våra
            barn.
          </note>
          <note>
            Regimen i Afghanistan har inte gjort det. Därför har FN:s säkerhetsråd
            enigt ställt sig bakom det som nu sker, och som hade kunnat undvikas
            om regimen hade ställt upp på det fria och öppna samhällets sida.
          </note>
          <note>
            Regimen i Afghanistan bär ansvaret för vad som händer just nu.
            Det kan undvikas redan i dag om man bara lämnar ut bin Ladin och
            terrorister i övrigt, om man bara ser till att ta bort de läger
            som i dag finns.
          </note>
          <note>
            Min starka kritik mot Gudrun Schyman är att hon spelar på människors
            befogade motstånd mot våld.
          </note>
          <note>
            Hon gör det på ett sätt som kan leda till en sämre utveckling
            i världen. Hon gör det genom att koppla ihop terrorism med fattigdom
            på ett sätt som t.o.m.
          </note>
          <note>
            Sidas generaldirektör Bo Göransson i dag har sagt inte stämmer.
          </note>
          <note>
            Detta är någonting som måste bekämpas med all kraft. Det är synd
            att vi inte alla i Sverige kan stå enade i den kampen.
          </note>
          <note>
            (Applåder)
          </note>
          <note type="speaker">
            Anf. 4 GUDRUN SCHYMAN (v) replik:
          </note>
          <note>
            Fru talman! Det är sant att både Vänsterpartiet och Miljöpartiet
            har en annan uppfattning än vad majoriteten av partierna har.
          </note>
          <note>
            Vi har mält oss ur, säger Bo Lundgren. Ja, vi har mält oss ur
            en maktelits oreserverade stöd för USA:s militära attacker i Afghanistan.
          </note>
          <note>
            Det finns många som protester mot det här av två skäl: av folkrättsliga
            skäl, för att det går att tolka FN-
          </note>
          <note>
            stadgan på ett annat sätt än det man nu har gjort, och för att
            det här är ett krig som för med sig offer som inte har med saken
            att göra och en upptrappning av våldsspiralen. Om det är så, Bo
            Lundgren, att det här inte löser några problem utan snarare skapar
            nya, är det då viktigare att ha en enighet än att se till vad
            det faktiskt för med sig, vad resultatet blir?
          </note>
          <note>
            Det finns många regimer runtom i världen som både Bo Lundgren
            och jag säkert är överens om inte är bra. Hur kommer vi åt det?
            Hur arbetar vi långsiktigt för att bygga demokratier med öppna
            samhällen utan förtryck, utan diskriminering och utan förtryck
            av kvinnor, som ju gärna tas upp i den här debatten?
          </note>
          <note>
            Ja, inte gör vi det med bomber och krig, Bo Lundgren. Det är
            inte sättet, det är inte lösningen. Någon gång måste den insikten
            komma också till vår civilisation, att vi går framåt i civilisationen,
            att vi tar civilisatoriska steg som för oss bort från den gamla
            och föråldrade idén om att det är just öga för öga som ska gälla,
            att det är militära medel som för oss närmare någon form av lösning.
            Det finns inte i modern tid några exempel på detta. Därför vilar
            bevisbördan tungt på er som fortsätter att framhärda med militärt
            våld.
          </note>
          <note>
            (Applåder)
          </note>
          <note type="speaker">
            Anf. 5 BO LUNDGREN (m) replik:
          </note>
          <note>
            Fru talman! Gudrun Schyman är lite mildare i sina formuleringar
            än vad Vänsterns partisekreterare och andra deltagare i deras
            demonstrationer har varit. Den som vill se vad som har sagts kan
            gå till både hemsidor och tidningsreferat. Det Gudrun Schyman
            talar om här är, som hon säger, USA:s militära attacker.
          </note>
          <note>
            Det är det som är det viktigaste för henne. Att USA
          </note>
          <note>
            och det amerikanska folket har hotats och drabbats hårt talar
            hon mycket mindre om. Hon försöker tolka om folkrätten. Det finns
            ingen annan som kan tolka beslutet i FN:s säkerhetsråd än FN:s
            säkerhetsråd självt, och det var enigt, utan reservation.
          </note>
          <note>
            Sedan säger Gudrun Schyman med all rätt: Låt oss försöka hitta
            något som gör att vi slipper våld i framtiden. Så långt kan vi
            vara överens. Vi skulle väl önska att det som hände den 11 september
            aldrig hade hänt, att inga bomber behövde fällas någonstans i
            världen, att ingen människa behövde mista sitt liv i
          </note>
          <note>
            New York eller i Kabul. Men de historiska erfarenheterna, Gudrun
            Schyman, av nazism, fascism och kommunism är ju att om de inte
            möts bestämt så segrar de, åtminstone tillfälligt, och då blir
            det mänskliga lidandet oerhört.
          </note>
          <note>
            Den eftergiftspolitik som bedrevs före andra världskriget gav
            förutsättningar för långvarig terror och miljoner människors död.
            Det är omöjligt att vara eftergiven mot terrorism.
          </note>
          <note>
            (Applåder)
          </note>
          <note type="speaker">
            Anf. 6 LENA EK (c) replik:
          </note>
          <note>
            Fru talman! Sverige har världens högst beskattade låginkomsttagare.
            Det leder till fattigdomsfällor och till stora bekymmer för de
            människor som har svårt att klara dagliga utgifter för sina barn
            och sitt boende.
          </note>
          <note>
            I dag innebär det som har hänt i världen och den lågkonjunktur
            vi är på väg in i att dessa människor är extra bekymrade.
          </note>
          <note>
            Centerpartiet anser att vi måste ge människor möjlighet att ta
            sig ur de här fattigdomsfällorna. Vi har ett skatteförslag som
            handlar om att människor ska kunna leva på sin lön, ska kunna
            klara sig själva och ska slippa de dagliga, stora ekonomiska bekymmer
            som fattigdomsfällor orsakar.
          </note>
          <note>
            Jag har sett i Moderaternas budgetalternativ att ni faktiskt
            har dragit ned era skattesänkningsambitioner en hel del. Men jag
            ser inga prioriteringar i motionen.
          </note>
          <note>
            Därför blir min fråga om Bo Lundgren delar min uppfattning att
            sänkt inkomstskatt för låg- och medelinkomsttagare är viktigare
            än någon annan åtgärd för att ge människor ökat självbestämmande
            och för att man ska kunna leva på sin lön och om i så fall Bo
          </note>
          <note>
            Lundgren är beredd att göra prioriteringar för att åstadkomma
            detta.
          </note>
          <note type="speaker">
            Anf. 7 BO LUNDGREN (m) replik:
          </note>
          <note>
            Fru talman! Det gläder mig när centerpartister låter som moderater.
            Generellt har vi nu sett under några år hur de borgerliga partierna
            med olika tekniska lösningar och skilda ambitionsnivåer har kommit
            närmare varandra. Men det Lena Ek talade om nu kunde inte jag
            ha gjort bättre, och det tycker jag är väldigt bra. Därför är
            svaret på frågan att visst prioriterar vi rejält sänkta skatter
            för låg- och medelinkomsttagare. Vi tycker att det är oerhört
            viktigt att barnfamiljerna, som är de som har svårast förutsättningar
            i dag för att klara sin ekonomi och kunna korta arbetstiden när
            man vill, behöver extra skattesänkningar genom ett extra grundavdrag
            för varje barn.
          </note>
          <note>
            Det är vi alldeles överens om.
          </note>
          <note>
            Men vi får inte glömma, Lena Ek, och det är vi också överens
            om, att vi dessutom måste reducera skatter för företagande och
            ta bort den överbeskattning som gör att inte jobben växer fram.
            Är vi fler som jobbar och delar på skattebördan blir ju skatten
            för var och en mycket lägre än den annars skulle vara, och det
            gynnar framför allt låg- och medelinkomsttagare. Både det ena
            och det andra behövs alltså. Välkommen in i den moderata familjen,
            Lena Ek!
          </note>
          <note>
            (Applåder)
          </note>
          <note type="speaker">
            Anf. 8 LENA EK (c) replik:
          </note>
          <note>
            Fru talman! Nu ska vi inte ta i så vi spricker. Jag kan hålla
            med Bo Lundgren om att det är glädjande att det existerar en samsyn
            om att det finns sociala klyftor i Sverige, om att de ska åtgärdas
            och om att den viktigaste metoden för att göra detta är att se
            till att människor inte först skattas till fattigdom och sedan
            måste gå med mössan i hand och be om bidrag.
          </note>
          <note>
            Det är sant att detta är särskilt viktigt för just barnfamiljer
            och framför allt kanske för kvinnor. Det är viktigt, tycker jag,
            att notera att löneskillnaden mellan män och kvinnor har ökat
            under de senaste åren och att det här är ett sätt att se till
            att kvinnor har en möjlighet att leva på sin lön och klara sig.
          </note>
          <note>
            När vi nu pratar om den inkommande lågkonjunkturen gäller det
            att ta människors oro och rädsla på allvar. Det är klart att det
            som händer i världen också påverkar ekonomin och sinnesstämningen
            hos väldigt många människor. Framför allt är det så att många
            av de grupper som inte har sett högkonjunkturen och inte har fått
            vara med och dela under den fest som det har varit i ekonomin
            under de senaste åren faktiskt kan se att det går att lösa trygghetsproblemen
            och de ekonomiska problemen och att det går att lyfta människor
            ur fattigdomsfällor - från bidrag till att kunna leva på sin lön.
            Men det måste nog ske inte på
          </note>
          <note>
            Bosse Lundgrens villkor utan på mittenpolitikens villkor.
          </note>
          <note type="speaker">
            Anf. 9 BO LUNDGREN (m) replik:
          </note>
          <note>
            Fru talman! Jag tycker att det bör ske på människornas villkor.
            Politiken har ställt till med mycket gott, men också med mycket
            negativt. Jag håller i grunden med Lena Ek om det hon sade. Det
            visar som sagt på den möjlighet vi har att få en bättre politik
            efter valet nästa år. Det tycker jag är en bra signal till alla
            väljare.
          </note>
          <note>
            Jag kan väl lägga till att det inte är nog att vi har världens
            högst beskattade låg- och medelinkomsttagare i Sverige. Det är
            också så att de är inlåsta i det bidragsberoende som Lena Ek talade
            om. De är också inlåsta i att en stor stat tar på sig väldigt
            mycket som man sedan inte kan fullfölja. Vi vet att en fjärdedel
            av barnen i dag trots de höga skatterna lämnar grundskolan utan
            fullständiga betyg. Vad är det för framtid? Och värst drabbas
            ju de barn som har sämst förutsättningar.
          </note>
          <note>
            Vi vet att i de socialdemokratiska landstingen, där man inte
            jobbar med vårdgaranti, får människor trots de höga skatterna
            vänta i åratal på höftledsoperationer och starroperationer. Det
            är i grunden helt fruktansvärt. Vi vet att vi, trots de höga skatterna,
            inte har de poliser som behövs för att framför allt kvinnor ska
            känna sig säkra när de går ut på kvällarna. Så visst finns det
            mycket att göra för en borgerlig regering.
          </note>
          <note>
            Det är bra att vi är överens om att det innefattar rejäla skattesänkningar
            för människor som i dag har för små marginaler.
          </note>
          <note>
            (Applåder)
          </note>
          <note type="speaker">
            Anf. 10 MATZ HAMMARSTRÖM (mp) replik:
          </note>
          <note>
            Fru talman! Först vill jag tala om terroristbekämpningen. Visst
            ska vi bemöta terroristerna med beslutsamhet och fasthet. Men
            det behöver ju inte betyda bomber. Det behöver inte betyda hundratals
            civila döda. Det behöver inte betyda tiotusentals människor drivna
            på flykt. Risken är att de här bombningarna gynnar bin Ladin och
            andra extrema islamister. Veterandiplomaten Sverker Åström gick
            t.o.m. så långt i gårdagens Uppdrag Granskning att han sade att
            varje missil som avfyras mot Afghanistan skapar tre till fyra
            nya självmordskandidater.
          </note>
          <note>
            USA borde ha satsat mer på sådant som diplomati, underrättelseverksamhet
            och frysning av finansiella tillgångar. Nu gav man bara det alternativet
            två veckor på sig att verka trots att man på kort tid hade lyckats
            skapa en unik uppslutning i världssamfundet för att samfällt bekämpa
            den internationella terrorismen.
          </note>
          <note>
            Sedan ska jag övergå till ekonomin. Av naturliga skäl förtiger
            Bo Lundgren baksidan av den moderata politiken och nöjer sig med
            lite välvilliga formuleringar om att barnen måste känna sig trygga
            i samhället, kanske därför att Sture Nordh sitter på läktaren
            och räknar hur många gånger som man säger barn i den här debatten.
          </note>
          <note>
            Men vad består den moderata ekonomiska politiken av i verkligheten?
            Jo, den består av att ytterligare en karensdag ska införas och
            att biståndet ska sänkas.
          </note>
          <note>
            Man talar lite diffust om att räkna sjukpenninggrundande inkomst
            på ett annat sätt för att spara pengar.
          </note>
          <note>
            Man skär i hälsovård, sjukvård och social omsorg med 800 miljoner
            nästa år, med 2,7 miljarder år 2003,
          </note>
          <note>
            4,2 miljarder år 2004. Lägg korten på bordet, Bo
          </note>
          <note>
            Lundgren. Tala om vad moderat politik innebär egentligen och
            vad det är som ni tänker göra. Ska hela Sverige bli den experimentverkstad
            som ni gjort av Stockholm under den här mandatperioden?
          </note>
          <note type="speaker">
            Anf. 11 BO LUNDGREN (m) replik:
          </note>
          <note>
            Fru talman! Nej, jag debatterar inte med Sture
          </note>
          <note>
            Nordh här. Det gjorde jag tidigare i morse, och då överlämnade
            jag alla de förslag som vi har för att förbättra för barnfamiljer
            och för barn i största allmänhet.
          </note>
          <note>
            Den moderata politiken innebär lägre skatter, vilket innebär
            att man behöver mindre bidrag och subventioner - växla lägre skatt
            mot mindre behov av bidrag. Men det innebär också att vi prioriterar
            om inom ramen för de offentliga, i detta fall statliga, utgifter,
            så att det blir utrymme för mer resurser till skola, resurser
            för att banta bort de sjukvårdsköer som finns, för att ta ett
            par exempel. Det innebär också ett annorlunda bistånd, mindre
            kontanter men mer annat stöd. Det innebär skuldavskrivning.
          </note>
          <note>
            När det gäller terroristbekämpningen sade Matz
          </note>
          <note>
            Hammarström själv tre veckor. Det är en rätt lång tid som talibanregimen
            hade på sig att efterkomma de krav som FN:s säkerhetsråd ställde
            på regimen. Men det gjorde inte regimen.
          </note>
          <note>
            Matz Hammarström vill att vi ska förhandla i stället. Det måste
            vara det som är alternativet. En förhandling innebär ju att bägge
            parter ger lite och tar lite. Berätta för mig, Matz Hammarström,
            vad det är som vi ska ge dem som dödade tusentals människor i
          </note>
          <note>
            New York. Vilka krav tycker Matz Hammarström att de ska ställa
            på oss?
          </note>
          <note type="speaker">
            Anf. 12 MATZ HAMMARSTRÖM (mp) replik:
          </note>
          <note>
            Fru talman! Jag sade inte att man ska förhandla,
          </note>
          <note>
            Bo Lundgren. Jag sade att man skulle ha fortsatt på den inslagna
            vägen med diplomati, underrättelseverksamhet och frysning av finansiella
            tillgångar. Bush själv kallade dessa frysningar av finansiella
            tillgångar för att det var då som man sköt de första skotten.
          </note>
          <note>
            Sådana skott tycker jag är okej. Bomberna är inte okej, Bo Lundgren.
          </note>
          <note>
            Vid partiledaröverläggningarna i förra veckan ställdes en direkt
            fråga om vad som kan hota den internationella alliansen mot terrorism.
            En av de saker som kan hota är om USA utvidgar attackerna till
            flera länder utan att inhämta säkerhetsrådets godkännande.
          </note>
          <note>
            Vi kan inte än en gång ha det på ett sådant sätt att säkerhetsrådet
            i efterhand godkänner någonting som
          </note>
          <note>
            USA redan har fullbordat. Det ska vara Förenta nationerna som
            styr, inte Förenta staterna.
          </note>
          <note>
            Jag ska återgå till ekonomin. Om man slår upp ordet moderat i
            en ordbok får man betydelseangivelsen måttfull och sansad. Tala
            om falsk marknadsföring.
          </note>
          <note>
            Moderaterna är det minst sansade av riksdagens partier. Det är
            varken måttfullt eller sansat att vilja sänka skatter med 80 miljarder,
            även om Bo Lundgren genom något slags magi får detta att gå ihop
            ändå. Det är varken trovärdigt eller ärligt att låtsas som att
            det går att genomföra så stora skattesänkningar utan att det drabbar
            tryggheten i samhället och kvaliteten i vård, omsorg och skola.
          </note>
          <note type="speaker">
            Anf. 13 BO LUNDGREN (m) replik:
          </note>
          <note>
            Fru talman! Sverige har världens högsta skatter.
          </note>
          <note>
            Trots det har vi köer i sjukvården, brister i rättstrygheten
            och för få poliser. Man ifrågasätter också ibland äldreomsorgen,
            och vi vet att skolans kvalitet inte är som den borde. Hade höga
            skatter varit lösningen på dessa problem så hade vi ju inte ha
            haft dessa problem, eftersom vi har världens högsta skatter. Det
            visar att det inte är höga skatter som är lösningen.
          </note>
          <note>
            Sänk skatten och se till att vi politiker ägnar oss åt kärnuppgifterna
            och prioriterar dem. Då kan vi, som i landsting som har borgerligt
            styre, genom vårdgaranti successivt banta ned vårdköer. Då kan
            vi förbättra förutsättningarna för människor. Det är moderat politik.
          </note>
          <note>
            När det gäller utvecklingen i Afghanistan och terrorismen så
            önskar ingen av oss att någon råkar ut för våld. Det måste vara
            utgångspunkten. Det ska aldrig vara en självklarhet att gripa
            till våld för den ena eller den andra. FN:s säkerhetsråd har enhälligt
            fattat beslut som innebär att USA har möjlighet att tillsammans
            med Storbritannien försvara sig självt. Vad skulle hända om vi
            valde att avstå och att vänta? Den ondska som bin Ladin och andra
            terrorister står för är densamma som nazister och kommunister
            har stått för runtom i världen. Den kan bara bekämpas med fasthet.
            Det är då och endast då som man kan undvika våld i framtiden och
            skapa den tryggare värld som våra barn, och för den delen även
            vi själva, förtjänar.
          </note>
          <note>
            (Applåder)
          </note>
          <note type="speaker">
            Anf. 14 GUDRUN SCHYMAN (v):
          </note>
          <note>
            Fru talman! Jag tror att det är många som känner en stark oro
            för det som händer i världen. Jag tror att vi är väldigt många
            som är starkt berörda av det som pågår, precis som vi blev mycket
            starkt berörda när
          </note>
          <note>
            USA utsattes för terrorattackerna den 11 september.
          </note>
          <note>
            Jag tror att vi var väldigt många som gick ut i manifestationer
            av olika slag för att visa vår medkänsla och för att visa vår
            solidaritet med de överlevande och efterlevande och vår respekt
            för alla som dog. Jag tror att vi var många som var väldigt glada
            över att det här ganska snabbt förklarades vara en stor internationell
            fråga, en fråga som skulle hanteras av FN:s säkerhetsråd. Alla
            stod bakom den första resolution som antogs, där man förklarade
            USA:s rätt till självförsvar, eftersom detta var en attack som
            jämställdes med en attack från en annan stat. Så långt hade vi
            också en enighet mellan de politiska partierna.
          </note>
          <note>
            När sedan diskussionen fortsatte så tror jag att vi var många
            som förutsatte att denna eniga resolution sedan skulle följas
            av fortsatt samarbete i säkerhetsrådet om vad som skulle göras.
            Självförsvarsrätten i den första resolutionen gällde fram till
            dess att säkerhetsrådet hade sammanträtt igen och fattat nödvändiga
            beslut för att säkerställa fred, vilket ju är FN:s uppgift. När
            säkerhetsrådet sammanträdde igen den
          </note>
          <note>
            28 september antog man en resolution bestående av fyra sidor
            där det räknades upp en mängd åtgärder som man tyckte var nödvändiga
            - frysning av finansiella tillgångar, diplomatiska insatser, humanitära
            insatser, osv. Med detta beslut hade säkerhetsrådet återtagit
            frågan till sig. Så tolkar många folkrättsliga experter och jurister
            inom internationell rätt de paragrafer som vi hänvisar till i
            FN-stadgan. Men då valde USA att sätta i gång sin militära attack
            och menade att det var korrekt och att man bara behövde rapportera
            i efterhand till FN vad som har hänt och på det sättet få sitt
            godkännande. Och USA har hittills fått sitt godkännande av samtliga
            stater i efterhand.
          </note>
          <note>
            En hel värld håller andan och undrar: Hur ska det gå? Vad ska
            komma nu? Enligt det här sättet att tolka
          </note>
          <note>
            FN-stadgan försvagar man FN:s roll. Då har vi återigen gått tillbaka
            till situationen där enskilda stater kan ta den internationella
            rättsordningen i egna händer, medan vi andra får hålla andan.
            Det är inte en bra världsordning.
          </note>
          <note>
            En bra världsordning måste ju vara en ordning där det är FN som
            har besluten i sin hand och som talar om när, var och hur saker
            ska göras för att bryta den situation som varit så länge och där
            just enskilda stater, supermakter, har kunnat hantera världen
            enligt egna önskemål. Om detta handlar diskussionen, Bo
          </note>
          <note>
            Lundgren - inte om vi ska bekämpa den internationella terrorismen
            eller inte!
          </note>
          <note>
            Det är, såvitt jag förstår, den svenska regeringens uppfattning
            att det här är rätt. Det är också, såvitt jag förstår, den svenska
            regeringens uppfattning att i och med den här tolkningen av FN-stadgan
            är det upp till
          </note>
          <note>
            USA och dess allierade att fatta beslut om en eventuell utvidgning
            av kriget. Man har sagt från USA:s sida att det kan innebära att
            man måste utvidga därför att de här terroristorganisationernas
            nätverk kanske också finns i andra länder; då kanske man måste
            utvidga de militära aktionerna till att också gälla andra stater.
            Det har man mycket klart uttalat.
          </note>
          <note>
            Såvitt jag förstår - men det vore bra att få ett få ett klargörande,
            Göran Persson - är det nu den svenska regeringens hållning att
            de bevis som bör föreligga för att det här är nödvändigt och de
            förslag som USA
          </note>
          <note>
            eventuellt kommer med för en utökning har man rätt att gå vidare
            med på egen hand samt att detta ska underställas FN:s säkerhetsråd
            först i efterhand för att
          </note>
          <note>
            FN då ska besluta om det här var klokt eller inte.
          </note>
          <note>
            Det innebär alltså att FN:s roll är att stå vid sidan av och
            titta på; detta i ett läge där vi har en helt ny situation som
            naturligtvis ställer nya krav på hur vi tolkar folkrätten och
            som ställer nya krav på en förstärkning av FN-mandatet. Det är
            där som bevisföringen ska läggas fram och det är där som besluten
            ska fattas om vad som ska göras - enligt Vänsterns sätt att se
            det hela.
          </note>
          <note>
            När det gäller diskussionen om bomberna är det så, Bo Lundgren,
            att det är i solidaritet med de civila som ständigt faller offer
            för bomber, för de civila offren i USA och för de civila offren
            nu i Afghanistan, som vi framhärdar i att vi måste komma fram
            till en civilisationens ordning som utesluter krig och våld som
            lösning på problem som vi vet har sin grund i orättvisorna i världen.
          </note>
          <note>
            Jag säger inte att orättvisorna i världen legitimerar terrorism
            - långt därifrån - men det finns ett samband mellan de fanatiska
            ledare som kan få stora folkgrupper att stödja sina fanatiska
            idéer. Det sambandet handlar om att döden för en del människor
            när världen framstår som omöjlig, när man blivit berövad sitt
            människovärde genom att dagligen, stundligen, och dygnsligen -
            leva i en situation där ens eget människovärde ständigt förtrampas,
            till slut blir befrielsen från ett liv som verkar omöjligt att
            leva. Så ser det ut på många håll i världen. Många människor lever
            ett liv som verkar omöjligt att leva, och det beror på att västvärlden
            så länge så stillatigande har accepterat att klyftorna mellan
            fattig och rik växer. Detta är ett problem som vi gemensamt borde
            ta oss an.
          </note>
          <note>
            Denna oro som finns för vad som händer i världen har jag faktiskt
            också mött i Sverige - en oro inte bara för världshändelsernas
            utveckling utan också för utvecklingen i det svenska samhället.
          </note>
          <note>
            Jag har i två veckor dagligen varit ute i olika verksamheter
            i Stockholm, i vad vi brukar kalla för våra gemensamma verksamheter
            - vården, skolan, omsorgen, kulturen och kollektivtrafiken.
          </note>
          <note>
            Jag har också rest i landet och träffat människor i samma situation
            och har då mött många människor som uttrycker en oro över att
            välfärdssamhällets revor börjar bli så stora att gapet mellan
            dem som har och dem som inte har visar sig med en sådan dramatik,
            inte minst i våra storstäder. Jag har träffat många som känner
            en stark oro för den privatiseringsvåg som sveper över Sverige
            - idén om att vårt gemensamma ansvar ska privatiseras och bli
            upp till var och en.
          </note>
          <note>
            Det här är en djupt ideologisk fråga som jag tror att det vore
            väldigt bra om vi någon gång lyfte fram, gärna i en sådan här
            partiledardebatt. Vad är det som gör att de borgerliga partierna,
            med Högern i spetsen, med en otrolig envishet driver på privatisering,
            bolagisering och konkurrensutsättning, medan vi i Vänstern talar
            om att stärka solidariteten människor emellan, om att reparera
            och förstärka trygghetsnäten?
          </note>
          <note>
            Jag tror att det handlar om människosyn; jag tror att grunden
            finns där. Ser vi på människor som individer med rättigheter,
            just för att vi är människor, eller ser vi på människor som måste
            kvalificera sig för att få sina rättigheter? Ser vi på invandrare
            så att de ska kvalificera sig genom att uppföra sig på ett visst
            sätt eller vara här en viss tid innan de får sina mänskliga rättigheter?
            Ser vi på människor som är arbetslösa så att de på något sätt
            måste kvalificera sig för att t.ex. genom att ta anvisat arbete
            få sina rättigheter - mat för dagen och tak över huvudet? Ser
            vi på barn så att de måste kvalificera sig genom höga betyg för
            att få rätt att välja en annan skola, en som förutsätts vara bättre?
            Ser vi på oss människor framför allt som konsumenter som med checkar
            eller tjocka plånböcker ska kryssa oss fram i detta valfrihetens
            förlovade land och plocka åt oss från hyllorna av den trygghet
            som vi behöver? Att köpa, är det detta som är meningen? Är det
            friheten i livet att vara konsument?
          </note>
          <note>
            Jag möter stora frågetecken inför den här utvecklingen när jag
            är ute och reser och träffar människor.
          </note>
          <note>
            Jag känner att många bär på en oro, och jag delar den oron. Jag
            delar en väldigt stark oro inför ett samhälle där vi konkurrensutsätter
            solidariteten och där vi marknadsför människovärdet. Jag tror
            att det är en farlig utveckling och kan se en desperation hos
            många människor inför denna utveckling.
          </note>
          <note>
            Jag tror att vad vi i dag behöver göra är att stärka solidariteten
            människor emellan, och jag tror att vi måste se att det finns
            ett stort värde för oss alla i att veta att också andra människor
            lever väl. Även om jag har ett arbete och en bostad och inte har
            några större ekonomiska problem mår jag väl av att veta att andra
            lever väl.
          </note>
          <note>
            Det finns för mig ett värde i att slippa se att människor far
            illa - står utan bostad, inte har mat så det räcker och inte har
            pengar så det räcker. Och det finns för mig ett värde i att leva
            på ett sådant sätt att jag inte inskränker och inkräktar på någon
            annan människas frihet att leva sitt liv. Detta är solidaritet,
            och det är i så fall solidaritet som ett mänskligt kontrakt -
            inte solidaritet som välgörenhet där det som spiller över från
            de rikas bord ska falla ned på de fattiga.
          </note>
          <note>
            Jag tror att vi har ett grundproblem i den här frågan och att
            vi måste tydliggöra denna skillnad, för det är den här skillnaden
            som ligger till grund för våra olika resonemang kring det som
            vi brukar tala om:
          </note>
          <note>
            vården, omsorgen och skolan. Vem ska ha "rätt till"?
          </note>
          <note>
            Vem ska ha "tillgång till"? På vems villkor ska detta fungera?
          </note>
          <note>
            Är det fråga om marknadslösningar, eller är det fråga om solidariskt
            ansvarstagande? Detta är huvudfrågan, och detta är skillnaden
            mellan höger och vänster. Jag hoppas att vi kan tydliggöra lite
            av denna skillnad i den här debatten.
          </note>
          <note>
            Naturligtvis vill jag också fråga de borgerliga partierna nu
            när barntemat kommit upp: På vilket sätt tycker ni, jag har nämligen
            tittat i era ekonomiska motioner, att det stärker barnens situation
            i samhället att inte genomföra maxtaxan, att inte genomföra förlängningen
            av föräldraförsäkringen eller höjningen av taket av föräldraförsäkringen,
            att inte ha någon extra kontaktdag för att kunna hälsa på barnen
            i förskolan eller skolan, att ta bort de 90 garantidagarna i föräldraförsäkringen,
            att korta föräldraförsäkringen till tolv månader och att minska
            underhållsstödet - relativt gemensamma förslag från de borgerliga
            partierna?
          </note>
          <note>
            (Applåder)
          </note>
          <note type="speaker">
            Anf. 15 ALF SVENSSON (kd) replik:
          </note>
          <note>
            Fru talman! Gudrun Schyman har här beskrivit en stor anhopning
            av elände som existerar i det svenska samhället - brist, vank
            och tillkortakommande, i det samhälle där hon är med och regerar.
            Läs Gudrun
          </note>
          <note>
            Schymans recension av den politik som hon nu i flera år har stöttat
            och varit med och formulerat!
          </note>
          <note>
            Men, fru talman, det var inte det ämnet som jag skulle ta upp
            här och nu. Gudrun Schyman använde uttrycket åsiktsfundamentalism.
            Ja, jag tror att det finns en sådan här. Jag tror nämligen att
            alla i den här kammaren, alla partier, är emot bomber och terror.
          </note>
          <note>
            Jag kan inte tänka mig någonting annat än att vi är rörande överens
            om det. Kanske kan man då använda sådana ord som att vi har en
            gemensam åsikt eller ståndpunkt.
          </note>
          <note>
            Det handlar om, som Gudrun Schyman sade, hur vi ska komma till
            rätta med terrorismen. Ja, det är just det: Hur, hur, hur, Gudrun
            Schyman? Det duger inte att bara tala om diplomatiska relationer.
          </note>
          <note>
            Det är inte korrekt, som är sagt här, att man enbart försökt
            sig på detta i tre veckor visavi talibanregimen.
          </note>
          <note>
            Man har vädjat i åratal om att bin Ladin skulle släppas ut för
            att kunna ställas inför rätta. Det är inte alls tre veckor.
          </note>
          <note>
            Intellektuell hederlighet, talar Gudrun Schyman om. Ja, låt oss
            då få i konkretion hur Gudrun Schyman anser att det hela skulle
            gå till när terrorismen ska bekämpas. Annars är, för att använda
            Gudrun
          </note>
          <note>
            Schymans eget uttryck, kejsaren och i det här fallet kejsarinnan
            naken.
          </note>
          <note>
            (Applåder)
          </note>
          <note type="speaker">
            Anf. 16 GUDRUN SCHYMAN (v) replik:
          </note>
          <note>
            Fru talman! Det är sant att Vänsterpartiet har varit med och
            utformat den politik som har beslutats under den här mandatperioden,
            och vi tycker att det har varit väldigt bra. Vi har naturligtvis
            inte fått igenom allt som vi har velat, men det har gått åt rätt
            håll. Vi har förhindrat en borgerlig och reaktionär politik, och
            det är mycket bra. Vi är naturligtvis inte nöjda, men vi kommer
            igen.
          </note>
          <note>
            Om ni är så emot bomber, Alf Svensson, låt bli dem då! Eller
            bevisa att det är det som är lösningen.
          </note>
          <note>
            Vi avkrävs alternativ. Det utgår då från ett tänkesätt att bomberna
            faktiskt når det mål som vi har gemensamt, dvs. att utrota den
            internationella terrorismen.
          </note>
          <note>
            Jag har inte sett det.
          </note>
          <note>
            När det efter terroristdåden i Moskva diskuterades hur man skulle
            komma till rätta med terroristerna som kom från Tjetjenien var
            alla överens om att terrorism inte bekämpas med militärt våld.
            Också Anna Lindh var överens om det. Då gällde det Tjetjenien
            och folket där. Vad är det som gör att terrorism ska bekämpas
            med militära medel i Afghanistan? Vad beror det på?
          </note>
          <note>
            (Applåder)
          </note>
          <note type="speaker">
            Anf. 17 ALF SVENSSON (kd) replik:
          </note>
          <note>
            Fru talman! Kejsarinnan var naken. Hon började fråga mig vad
            alternativet var.
          </note>
          <note>
            Stater världen över är för en gångs skull överens om att man
            också militärt måste ta itu med terrorismen. Gudrun Schyman har
            inga stater vid sidan om sig eller bakom sig. Och så frågar hon
            nu vad vi ska göra när vi inte ska använda bomber. Det är ju faktiskt
            Gudrun Schymans frågeställning. Men tala om det! Jag frågar ju
            hur. Det går inte att skapa en känsla av fasa för bomber och tro
            att det räcker, för den fasan har vi alla. Hur?
          </note>
          <note>
            Går vi tillbaka i historien minns vi andra världskriget. Vem
            tror att det hade varit diplomatiska relationer med Hitler eller
            med Stalin som hade kommit framåt?
          </note>
          <note>
            Vi har haft demonstrationer här i Sverige nu. Då har man sett
            hammaren och skäran på en hel del plakat igen. Vi måste gå framåt,
            säger Gudrun Schyman.
          </note>
          <note>
            Är det med hammaren och skäran? Är det de gamla kommunistiska
            slagorden som ska användas i stället för det FN:s säkerhetsråd
            - äntligen, höll jag på att säga - har vågat ställa sig bakom
            gemensamt, nämligen tag mot terrorismen?
          </note>
          <note>
            Om terroristerna hade hunnit slå till en gång till innan USA
            hade börjat vidta åtgärder, undrar jag hur svenska folket och
            folken runtom i världen hade reagerat.
          </note>
          <note>
            (Applåder)
          </note>
          <note type="speaker">
            Anf. 18 GUDRUN SCHYMAN (v) replik:
          </note>
          <note>
            Fru talman! Alf Svensson generar sina egna väljare, tror jag.
            I en stor manifestation på FN-dagen den
          </note>
          <note>
            24 oktober kommer många människor också ur kyrkans organisationer
            att just manifestera sitt avstånd och sin avsky mot terrorismen
            och mot kriget.
          </note>
          <note>
            Jag sade tidigare, och jag kan säga det igen, att vi måste arbeta
            tillsammans för att bekämpa terrorismen. Vi ska använda diplomatiska
            medel, ekonomiska medel och politiska medel. Vi ska använda humanitära
            insatser. Vi ska använda bistånd. Hela det nätverk som till en
            början i den här processen så lyckosamt byggdes upp och var globalt
            har inte fått möjlighet att verka. De här medlen är inte uttömda.
          </note>
          <note>
            Det är vad jag säger, Alf Svensson. Det finns inte skäl för att
            starta militära attacker innan de här medlen är uttömda.
          </note>
          <note>
            Det har aldrig någonsin tidigare funnits en så bred internationell
            koalition. Det har aldrig någonsin tidigare funnits en så enig
            resolution från säkerhetsrådet som punktade alla de saker som
            borde göras gemensamt av staterna för att isolera terroristerna
            och också långsiktigt med bistånd och ekonomiska insatser bygga
            demokratin. Det är alternativet.
          </note>
          <note>
            (Applåder)
          </note>
          <note type="speaker">
            Anf. 19 LARS LEIJONBORG (fp) replik:
          </note>
          <note>
            Fru talman! Gudrun Schyman använder ett totalt nyspråk. Hon talar
            om att stärka FN. Men om hennes politik fick genomslag skulle
            det innebära att Sverige underkände och undergrävde FN.
          </note>
          <note>
            Sveriges politik i detta ärende har strikt följt FN:s säkerhetsråds
            beslut. Gudrun Schyman vill föra en annan politik.
          </note>
          <note>
            Vi vet ju var vid stod i världen om vi hade lyssnat på Gudrun
            Schyman. Då hade Kuwait fortfarande varit ockuperat. Då hade ännu
            fler kurder i norra Irak varit ihjälgasade. Då hade Jugoslaviens
            president fortfarande hetat Slobodan Milosevic. Det är den politiken
            Gudrun Schyman förespråkar.
          </note>
          <note>
            Det är en grundläggande princip i folkrätten att länder har självförsvarsrätt.
            Den principen är inte underkastad några beslut i FN:s säkerhetsråd.
            Det vore nämligen livsfarligt. Så fort en stormakt anföll ett
            annat land skulle det landet behöva fråga FN:s säkerhetsråd, och
            där hade stormakten veto. Det finns inte någon sådan princip.
            I det här fallet har FN:s säkerhetsråd definierat attacken som
            ett väpnat angrepp. Det utlöser USA:s självförsvarsrätt.
          </note>
          <note>
            Gudrun Schyman tillämpar ett nyspråk. Hon erkänner inte folkrätten.
            Hon erkänner inte FN:s suveräna ställning i världen att tolka
            folkrätten. Precis som när det gällde att svika Kuwaits folk,
            kurderna i norra Irak och de sargade folken på Balkan vill hon
            än en gång svika. Det är ju det som vi andra måste reagera så
            oerhört hårt emot.
          </note>
          <note>
            (Applåder)
          </note>
          <note type="speaker">
            Anf. 20 GUDRUN SCHYMAN (v) replik:
          </note>
          <note>
            Fru talman! Jag talar inte om att försvaga FN:s roll. Jag talar
            om att förstärka den. Att se till att det är säkerhetsrådet som
            hanterar stora internationella viktiga konflikter är att stärka
            FN:s roll. Om Lars
          </note>
          <note>
            Leijonborg inte har förstått att det är det jag har menat tror
            jag inte heller att dessa få minuter får honom att förstå det.
          </note>
          <note type="speaker">
            Anf. 21 LARS LEIJONBORG (fp) replik:
          </note>
          <note>
            Fru talman! FN:s säkerhetsråd har givits uppgiften av världens
            folk att vara den som är ytterst ansvarig för fred och säkerhet
            i världen. FN:s säkerhetsråd har med femton röster mot noll krävt
            att talibanregimen i
          </note>
          <note>
            Afghanistan ska utlämna bin Ladin och erkänt att
          </note>
          <note>
            Förenta staterna har rätt att försvara sig mot de terroristangrepp
            som al-Qaida har genomfört och planerar att genomföra. Det är
            att försvaga FN att underkänna detta FN-beslut. Det Gudrun Schyman
            talar om i varje anförande hon håller om detta är att vi ska underkänna
            Förenta nationernas säkerhetsråds enhälliga beslut.
          </note>
          <note>
            Låt mig påminna om en sak. Folk i Kuwait är muslimer, de allra
            flesta. Kurderna i norra Irak är muslimer. Kosovoalbanerna är
            muslimer. Bosnierna är muslimer, de allra flesta. Människorna
            i Somalia är muslimer, de allra flesta. När världen har engagerat
            sig i internationella koalitioner för att hävda folkrätten handlar
            det inte om ett krig mellan västerlandet och islam, utan det handlar
            om att skydda grundläggande mänskliga värden. Men det märkliga
            är att
          </note>
          <note>
            Vänsterpartiet varje gång detta har skett har ställt sig vid
            sidan om.
          </note>
          <note>
            (Applåder)
          </note>
          <note type="speaker">
            Anf. 22 GUDRUN SCHYMAN (v) replik:
          </note>
          <note>
            Fru talman! Vi är inte alls övertygade om, Lars
          </note>
          <note>
            Leijonborg, att det är med militära medel som vi ska bekämpa
            de konflikter som finns i världen. Det är där vi skiljer oss åt.
            Det är bara att konstatera det.
          </note>
          <note>
            Det går att läsa innantill, Lars Leijonborg. Det finns också
            i FN-stadgan en formulering som följer på formuleringen att ett
            land har rätt till självförsvar.
          </note>
          <note>
            Det finns en mening som lyder until the Security
          </note>
          <note>
            Council has taken measures necessary to maintain international
            peace and security. Dvs. att självförsvarsrätten gäller till dess
            att säkerhetsrådet har tagit nödvändiga beslut och vidtagit åtgärder
            för att säkra fred och säkerhet.
          </note>
          <note>
            Varför tror Lars Leijonborg att den meningen står där? Är det
            inte just för att ge en rimlig chans för ett land att göra någonting
            omedelbart, så att man inte står där utan att kunna försvara sig,
            för att sedan återkomma till säkerhetsrådet för att där lägga
            fram bevisen och förslagen till det man ska göra? Detta står i
          </note>
          <note>
            FN-stadgan, och det är den stadgan vi ska följa för att stärka
            FN:s roll.
          </note>
          <note>
            (Applåder)
          </note>
          <note type="speaker">
            Anf. 23 LENA EK (c) replik:
          </note>
          <note>
            Fru talman! Enigheten är stor om att det är en tragedi som händer
            i Afghanistan. Enigheten är stor om att det var en tragedi som
            hände i New York. Det som är FN:s roll och säkerhetsrådets roll
            i FN-systemet är att ta ansvar för att upprätthålla internationell
            fred och säkerhet, och det innebär också ett ansvar när det gäller
            att använda folkrätten och de rättsregler som världens stater
            gemensamt har arbetat fram i syfte att förhindra ett tredje världskrig.
            Det är bakgrunden.
          </note>
          <note>
            Nu har tolkningen av folkrätten gjorts, och mycket av diskussionen
            här i dag har handlat om tolkningen av folkrätten. I dag står
            vi i en situation där det samlade säkerhetsrådet enigt har tolkat
            FN-stadgans artikel 51 på detta vis. Europeiska unionens statschefer
            har enigt tolkat denna stadga och denna formulering på detta vis,
            och alla demokratiska staters regeringar har ställt upp bakom
            detta i den ena deklarationen efter den andra.
          </note>
          <note>
            De personer som tolkar FN-stadgans 51:a artikel på ett annat
            sätt är Gudrun Schyman och en till: Saddam Hussein. Det är de
            som har ställt upp och sagt att detta arbetssätt är fel. Detta
            arbetssätt fungerar inte.
          </note>
          <note>
            Jag vill också ta upp en annan sak i detta sammanhang med Gudrun
            Schyman. Om inte staters suveränitet och möjlighet att försvara
            sig mot angrepp upprätthålls drabbar det först och främst små
            stater och svaga stater. Deras enda och bästa skydd är ett starkt
            FN och ett starkt enigt säkerhetsråd - precis det vi har i dag.
            Vad är det för fel med det?
          </note>
          <note type="speaker">
            Anf. 24 GUDRUN SCHYMAN (v) replik:
          </note>
          <note>
            Fru talman! Det är inget fel med det. Felet är att det inte används
            på det sätt som det skulle kunna användas.
          </note>
          <note>
            Jag är inte ensam om denna tolkning, Lena Ek.
          </note>
          <note>
            Det finns fler. Alltfler röster höjs när man ser vad det innebär
            att låta en enskild stat på egen hand ta denna rätt och ha tolkningsföreträdet
            i sin egen hand.
          </note>
          <note>
            Att dra in Saddam Hussein i denna diskussion,
          </note>
          <note>
            Lena Ek, är pinsamt.
          </note>
          <note>
            (Applåder)
          </note>
          <note type="speaker">
            Anf. 25 LENA EK (c) replik:
          </note>
          <note>
            Fru talman! Nej, jag tycker inte att det är pinsamt, fru talman.
            Jag tycker tvärtom att det som är pinsamt är att inte ställa sig
            bakom ett enigt FN och en enig europeisk union. Det är det pinsamma
            i detta läge.
          </note>
          <note>
            Om man fortsätter att läsa artikel 51 i FN-stadgan som Gudrun
            Schyman har citerat med stort patos här ser man att det i slutet
            på artikeln också står att säkerhetsrådet sedan kan ta such action
            as it deems necessary. Säkerhetsrådet kan alltså sedan fortsätta
            att vidta de mått och steg som man bedömer nödvändiga.
          </note>
          <note>
            Det är precis det säkerhetsrådet gör, och det är precis det säkerhetsrådet
            har gjort i detta sammanhang.
          </note>
          <note>
            Däremot är det klart att man i detta läge inte ska vara okritisk.
            Man ska titta på att det som händer i fortsättningen är proportionellt
            och att det fortsätter att överensstämma med folkrätten och de
            lagar och regler som vi utarbetar för att skydda människor och
            för att skydda mänskliga rättigheter. I detta fall är det särskilt
            kvinnor och barn som är utsatta.
          </note>
          <note>
            Fokus behöver nu i världssamfundet och den politiska debatten
            skifta över till vad man gör i steg två.
          </note>
          <note>
            Vad gör man för att återupprätta ett civilt samhälle i
          </note>
          <note>
            Afghanistan? Det finns mycket konstruktiva diskussioner att föra
            på det området.
          </note>
          <note type="speaker">
            Anf. 26 ALF SVENSSON (kd):
          </note>
          <note>
            Fru talman! För ett par månader sedan böljade debatten av och
            an om globaliseringen. Vi resonerade om globaliseringens möjligheter
            och risker. Vi såg framför oss hur murar mellan länder, kontinenter
            och kulturer skulle bli allt lägre och betyda allt mindre. Vi
            uttalade relativt samfällt vår tro på frihandeln och dess möjligheter
            att minska klyftor - dess möjligheter att både öka och fördela
            välstånd. Så sitter vi i dag framför våra TV-apparater och funderar
            över om morgondagen kommer att bestå oss med den nationella och
            i synnerhet internationella trygghet som vi nästan alla räknar
            som självklar efter det att kommunismen rasat samman i sin egen
            omöjlighet och sin egen förljugenhet.
          </note>
          <note>
            Globaliseringen - insikten om hur beroende vi är av varandra
            - finns förvisso kvar. Våra möjligheter att hålla oss ajour med
            hur medmänniskor runtom oss och på andra sidan klotet har det
            existerar i allra högsta grad också fortsättningsvis.
          </note>
          <note>
            Men ett stråk av ängslan, på många håll stegrad till ångest,
            drar nu runt jordklotet. Debatten handlar i dag knappast om frihandel.
            Den handlar svenska partier emellan häpnadsväckande nog, som vi
            har hört här, om demokratier ska behöva fråga om lov för att få
            försvara sina medborgare mot terrorism och vidta åtgärder för
            att motverka terrorism.
          </note>
          <note>
            På vår sida om Atlanten, med den krigsfria historia vi har, må
            det vara relativt enkelt att teoretisera.
          </note>
          <note>
            Vi undrar förstås: Vad mer kan vi göra? Vi kan säkert göra åtskilligt
            för att inför framtiden främja förståelse nationer och religioner
            emellan. Vi kan helt säkert göra mer för att lyfta medmänniskor
            ur den materiella fattigdom där hatets entreprenörer lättare kan
            smida sina våldsmättade projekt. Vi kan göra mer både som individer
            och som nationer.
          </note>
          <note>
            Fru talman! Flera barn och ungdomar i min omgivning har under
            den gångna månaden frågat - och jag är säker på att många av er
            möts av precis samma spörsmål: Blir det krig nu? Ja, för många
            människor långt borta är det krig nu. Under alla omständigheter
            är det tydligt, menar jag, att en traktan efter trygghet nu gör
            sig gällande, att ett önskemål om att få ett slags garanti för
            en fredlig framtid växer sig stark.
          </note>
          <note>
            Likväl vet vi att ingen av oss kan utfärda en sådan.
          </note>
          <note>
            I budgetpropositioner och i budgetmotioner försöker vi numera
            väga in miljöhänsyn. Vi talar om gröna siffror. Det är en självklarhet,
            ett uttryck för insikten om att vi måste bli bättre på att värna
            våra livsbetingelser. Vi talar också om att beslut som ska fattas
            och åtgärder som ska vidtas måste värderas utifrån ett jämställdhetsperspektiv.
            Vad kan vara mer självklarhet i en demokrati?
          </note>
          <note>
            Jag tror att det också är dags att mäta och belysa beslut om
            åtgärder och reformer utifrån ett trygghetsperspektiv. Vi vet
            ju att trygghet i alla dess dimensioner inte kan uttryckas i kronor
            och ören. När vi påpekar att människan inte lever enbart av bröd
            protesterar egentligen ingen. När vi hävdar att trygghet är mer
            än pengar opponerar sig knappast någon. Inget politiskt parti
            förespråkar otrygghet. Men nog finns det anledning att fråga om
            vi på ett rätt sätt främjar de faktorer och satsar på de resurser
            som bäst skapar trygghet.
          </note>
          <note>
            Ofantligt många avarter och misslyckanden, mycket av vilsenheten
            och åtskilligt av det som vi skulle vilja göra oss kvitt - alkoholism,
            narkomani, kriminalitet och klotter - främjas av eller har sina
            rötter i otrygghet.
          </note>
          <note>
            Jag anser, som bekant, att de viktigaste åren i en människas
            liv är de allra första. Det är då individens livskvalitet i mångt
            och mycket grundläggs. Om barnets första år präglas av otrygghet
            riskerar barnet att också i vuxen ålder dras med rotlöshet, hamna
            i en jakt efter sin förlorade och aldrig nådda identitet.
          </note>
          <note>
            Fru talman! Jag anar att en del av er här i kammaren är trötta
            på kristdemokraternas ständiga tal om familjens roll. Vi tänker
            fortsätta i alla fall. Det finns inga perfekta människor och således
            inga perfekta familjer. Vi misslyckas alla på ett eller annat
            sätt.
          </note>
          <note>
            Ingen behöver förhäva sig. Barnkonventionen slår emellertid fast
            följande:
          </note>
          <note>
            "Konventionsstaterna, som är övertygade om att familjen, såsom
            den grundläggande enheten i samhället och den naturliga miljön
            för alla dess medlemmars och särskilt för barnens utveckling och
            välfärd, bör ges nödvändigt skydd och bistånd så att den till
            fullo kan ta på sig sitt ansvar i samhället".
          </note>
          <note>
            Barnkonventionen menar självfallet vad den formulerar. Jag tycker
            inte att Sverige lever upp till barnkonventionens krav. Skattepolitik
            och bidragspolitik, som exempel kan förstås nämnas maxtaxan, auktoriserar
            inte familj och föräldrar - tvärtom.
          </note>
          <note>
            Maxtaxan betror inte föräldrar och ger inte föräldrar något så
            elementärt som valfrihet. Den familjepolitik som förs är inte
            tillräckligt inriktad på barnets trygghet. Detta tycker vi är
            beklagansvärt.
          </note>
          <note>
            Låt mig fortsätta med att omnämna skolan. En ganska vanlig fråga
            är: Vilka tror du blir de stora valfrågorna? Det är inte så lätt
            att sia om det, som vi vet. Men nog vore det förbluffande om inte
            skolan hamnar rejält i debattfokus. Det handlar om en tryggare
            skolmiljö för elever, lärare och föräldrar, om trygghet på skolgården,
            i skolkorridoren och i klassrummet och om ett klimat, ett beteende
            och en vokabulär som står för respekt och integritet. Det är trygghet.
            Det handlar om en respekt för elevens unicitet, för att vi är
            olika och för att det inte är rimligt att pressa alla elever genom
            ett och samma system, en respekt för att varje individ är original.
            Det är trygghet.
          </note>
          <note>
            Tryggheten ökar med ett kontrakt eller något liknande som knyter
            skolan, eleven och föräldrarna närmre varandra, ett kontrakt som
            utvecklar skolans rättigheter och skyldigheter och elevens och
            föräldrarnas rättigheter och skyldigheter. Det handlar om en konsekvent
            och ständig ömsesidig information och om vetskap om vad som händer
            i skolan.
          </note>
          <note>
            Sedan gäller det trygghet i arbetslivet. Jag tror inte att vi
            tillräckligt fokuserar på individens rätt och behov av att känna
            trygghet i arbetslivets vardag. Det myckna talet om sysselsättningsökning
            är ju i det närmaste bluffartat. Att räkna långtidssjuka som sysselsatta
            kan inte vara rimligt. Naturligtvis spelar arbetsrättslagstiftningen
            roll men än mer vilket näringslivsklimat vi främjar.
          </note>
          <note>
            Nog är det i sig alarmerande att ett femtiotal socialdemokratiska
            kommunalråd behöver vädja till regeringen om att man ska verka
            för att inte företag ska flytta ut ur landet eller beskattas för
            hårt. Hundra företag läggs ned varje vecka. Det duger inte att
            hota med något slags lagstiftning som gränsar till flyttförbud.
            Det krävs att Småföretagsdelegationens förslag omsätts i praktisk
            handling. Det fordras att infrastruktursatsningar sker nu, inte
            om tio, tolv år. Det behövs sänkta arbetsgivaravgifter och en
            avbyråkratisering, just för att man ska skapa större trygghet
            i arbetslivet, inte minst nu när varslen är hotfullt många och
            den internationella osäkerheten omfattande.
          </note>
          <note>
            Sedan gäller det trygghet på gator och torg. Det kan absolut
            aldrig vara acceptabelt att människor, hedervärda medborgare,
            inte ska våga sig ut på gator och torg. Sådana begrepp som kvinnofrid
            får inte bara bli tomma ord. Att våra barn och ungdomar ska kunna
            ta sig hem utan att bli utsatta för våld måste vara helt självklart.
            Att äldre och vi alla ska våga lämna våra bostäder även efter
            skymningen måste anses vara ett basalt krav på trygghet. Det handlar
            om en möjlighet till ett slags social infrastruktur som helt sonika
            ska finnas. Kristdemokraterna arbetar för att antalet poliser
            ska öka från nuvarande 16 000 till
          </note>
          <note>
            19 000 och att det ska finnas en närpolis per tusen invånare.
          </note>
          <note>
            Hur förstärker vi tryggheten för våra äldre i de särskilda boenden
            som vi kallar sjukhem, ålderdomshem eller servicehus? Jag talar
            då i första hand inte om trygghetslarm och den typen av teknisk
            säkerhet som är angelägen. Jag tänker på sinnets trygghet, känslan
            av att man inte har fösts åt sidan, att man har någon att samtala
            med och att man möter någon som har tid att lyssna och tid att
            berätta. Det är att få känna trygghet.
          </note>
          <note>
            Jag är övertygad om att det civila samhället -
          </note>
          <note>
            folkrörelsers verksamhet, som ibland benämns ideell verksamhet
            eller non profit-verksamhet - skulle kunna förstärka tryggheten
            för många som själva inte orkar aktivera sig i en social gemenskap.
          </note>
          <note>
            Det vore bedrövligt om vårddebatten dribblades bort genom ett
            partipolitiskt trätande om huvudmannaskap för sjukvården. Statsministern
            och finansministern har ett antal gånger försökt uppamma rädslor
            genom att orda om vinstintressen och att börsen skulle göra sitt
            inträde i sjuksalen. Se upp, Göran
          </note>
          <note>
            Persson!
          </note>
          <note>
            I en del socialdemokratiskt styrda landsting står det mycket
            illa till. Det gör det också i borgerligt styrda, så ingen av
            oss behöver förhäva sig. Men om vi fastnar i en strid om var det
            är värst eller försöka komma ur den egentliga debatten genom att
            fokusera på Stockholm beter vi oss knappast på ett politiskt värdigt
            sätt. Patienter som får diagnosen cancer skickas i dag hem för
            att sitta i ovisshet, ångest och väntan. Patienter får leva med
            värk i åratal innan en operation kan komma på tal. Så är det nu.
            Att koncernen Capio AB driver verksamheten på S:t Görans sjukhus
            här i Stockholm förändrar inte ett vitten, vare sig till det bättre
            eller till det sämre, vården och tillgängligheten i vare sig Värmlands
            läns landsting,
          </note>
          <note>
            Kalmar läns landsting eller Norrbottens läns landsting.
          </note>
          <note>
            Fru talman! Många har sagt att ingenting kommer att bli sig riktigt
            likt efter den 11 september i år. Jag tror att de har rätt. Låt
            oss satsa på att främja trygghet där vi kan. Det är väl inte på
            den internationella scenen i särskilt stor omfattning, utan låt
            oss satsa på att främja trygghet där vi kan. Striden och debatten
            har sin tid, och demokratin fordrar att meningsutbytet är frimodigt
            och frejdigt. Men i dag tror jag att inriktningen måste vara att
            främja trygghet för alla.
          </note>
          <note>
            (Applåder)
          </note>
          <note type="speaker">
            Anf. 27 MATZ HAMMARSTRÖM (mp) replik:
          </note>
          <note>
            Fru talman! Alf Svensson talar om skolan och hur det ser ut där.
            Men på det här området borde Kristdemokraterna liksom de övriga
            borgerliga partierna ägna sig åt lite självrannsakan. Många av
            de problem vi brottas med i skolan i dag har nämligen sin grund
            i de nedskärningar som gjordes till följd av den borgerliga budgetsaneringen
            1992-1994. Det var då man raserade mycket och förstörde skolgången
            för de elever som gick ut förra året och i somras. Man skar i
            skolans budget, också ute i kommunerna, åren 1992,
          </note>
          <note>
            1993 och 1994, och de nedskärningarna drabbade naturligtvis i
            första hand elever med särskilda behov.
          </note>
          <note>
            Det var de som fick betala priset för den borgerliga budgetsaneringen.
            Det är de som nu får Icke godkänt i ett eller flera kärnämnen.
          </note>
          <note>
            Nu pågår arbetet med att bygga upp det som har raserats. Men
            det tar tid att utbilda lärare. Miljöpartiet har tillsammans med
            regeringen och Vänsterpartiet anslagit extra medel till skolan,
            men det behövs som sagt tid. Att då moderater, folkpartister och
            kristdemokrater under denna återuppbyggnadsperiod försöker driva
            opposition genom en kombination av svartmålning av skolverkligheten
            och krav på mer betyg, mer ordning och reda, ändrad vokabulär
            i skolorna och ökat civilkurage - hur man nu kan ordna det från
            riksdagens håll - visar på en beklämmande idéfattigdom.
          </note>
          <note>
            (Applåder)
          </note>
          <note type="speaker">
            Anf. 28 ALF SVENSSON (kd) replik:
          </note>
          <note>
            Fru talman! Låt mig fråga Hammarström om han menar att den borgerliga
            regeringen 1991-1994 inte skulle ha tagit itu med de problem som
            80-talets susoch-dus-ekonomi hade skapat. Skulle vi ha fortsatt,
            skulle vi ha tytt oss till de överbud som presenterades från den
            dåvarande oppositionen, ja, i så fall kan jag garantera Hammarström
            att eländet hade varit komplett i dagens skolsituation. Vi hade,
            och det är som bekant numera omskrivet i ett särskilt avsnitt
            i finansplanen, att ta itu med problem som inte började i oktober
            1991.
          </note>
          <note>
            Men observera: När jag nu talar om skolan ropar jag inte bara
            efter resurser, utan jag ropar efter insikt.
          </note>
          <note>
            Vi måste inse att vi är olika, att vi är original, att man inte
            kan klämma alla elever genom samma system och få eleverna att
            uppleva det som ett värdigt beteende från samhällets sida.
          </note>
          <note>
            Dessutom blir det nu spännande att se vilken inställning Hammarström
            och Miljöpartiet kommer att ha till de friskoleidéer som nu börjar
            växa fram på vänsterkanten och som innebär att detta med att föräldrarna
            ska kunna välja skolform, vilket för övrigt är stadgat i Europakonventionen,
            inte längre ska vara gällande på samma sätt som hittills. Hur
            blir det med det?
          </note>
          <note>
            Och Hammarström: Vitsa inte bort det här med vokabulären, som
            jag nämnde, som om det bara vore tafatt, eller det här med ordning
            och reda. Börjar vi inte med aktsamhet om språket blir det lätt
            så att språket tar över tanken och beteendemönstren. Här tror
            jag att det finns mycket att göra. Vi kan väl bilda opinion för
            detta tillsammans. Vi behöver inte håna varandra för att vi vill
            ha bort en massa könsord och svordomar från de svenska skolgårdarna.
          </note>
          <note>
            (Applåder)
          </note>
          <note type="speaker">
            Anf. 29 MATZ HAMMARSTRÖM (mp) replik:
          </note>
          <note>
            Fru talman! Jag har varken hånat eller vitsat bort någonting.
            Vad jag efterlyser är åtgärder för att uppnå detta i stället för
            ord och fraser som vi alla kan ställa upp på.
          </note>
          <note>
            Nu var det uppenbart att det var kejsaren som var naken. Tidigare
            sade Alf Svensson att kejsarinnan var det. Nu kom det frågor till
            mig i stället för svar på det jag frågade Alf Svensson om.
          </note>
          <note>
            Det är intressant att se att när den borgerliga majoriteten tidigare
            under 90-talet ville sanera ekonomin var det skolan man valde
            som en sektor att skära i.
          </note>
          <note>
            Det hade väl funnits andra sektorer att skära i och spara på
            än skolan.
          </note>
          <note>
            När det gäller de fristående skolorna vet Alf
          </note>
          <note>
            Svensson att det är Miljöpartiet som har varit drivande i den
            frågan. Det är vår förtjänst att vi har en friskolereform som
            har varit i kraft sedan 1997 i Sverige och som har lett till att
            eleverna mångdubblats i de fristående skolorna. Vi har inga som
            helst planer på att försämra villkoren. Intressant är ju att de
            borgerliga partierna gick till val på att riva upp friskolereformen.
            Står Alf Svensson fast vid det? Kommer ni att driva det i en eventuell
            borgerlig regering, dvs. att riva upp friskolereformen och gå
            tillbaka till en låg procentuell ersättning till de fristående
            skolorna i stället för de likvärdiga ekonomiska villkor som råder
            i dag?
          </note>
          <note type="speaker">
            Anf. 30 ALF SVENSSON (kd) replik:
          </note>
          <note>
            Fru talman! Hammarström behöver nog inte vara ängslig för att
            borgerligheten kommer att svika friskoleidén. Vi har väl dessvärre
            en viss oro i sinnet över hur det går när Miljöpartiet ska hålla
            fast vid sina ståndpunkter. Där brukar vacklandet vara relativt
            konsekvent och konstant.
          </note>
          <note>
            Jag nämnde exempelvis kontrakt mellan föräldrar, elever och skola,
            något som jag vet fungerar på många håll i andra länder. Hammarström
            vet att vi har en annan syn på betygen. Vi vill att de ska komma
            in tidigare. Jag nämnde också detta med att individualisera skolan
            mer än vad som i dag är fallet, att sätta större tilltro till
            att många elever har en utomordentligt stor praktisk talang som
            behöver värderas -
          </note>
          <note>
            inte skjutas tillbaka så att eleven inte upplever sin skolsituation
            som så värdig som eleven måste kunna få göra för att trivas i
            skolan.
          </note>
          <note type="speaker">
            Anf. 31 LENA EK (c):
          </note>
          <note>
            Fru talman, ledamöter, åhörare! Jag måste precis som alla andra
            börja med det som sker i Afghanistan.
          </note>
          <note>
            För en del år sedan åkte jag längs gränsen mellan
          </note>
          <note>
            Pakistan och Afghanistan i en FN-jeep, genom alla de flyktingläger
            som ligger utkastade i det som egentligen är det vi i Sverige
            skulle kalla grustag, med solen mitt på himlen och ingen skugga
            någonstans. Svält, misär och förtryck i oerhörda dimensioner.
            Det som var en tragedi då är också en tragedi nu.
          </note>
          <note>
            Det som händer i världen i dag och USA:s rätt till självförsvar
            är förstås viktigt att diskutera. Den rätten har slagits fast
            av FN:s säkerhetsråd och stöds av världens alla demokratiska regimer.
          </note>
          <note>
            Men folkrätten sätter också ramarna för hur USA
          </note>
          <note>
            får agera när man utnyttjar rätten till självförsvar. Det måste
            vara proportionellt, det måste syfta till att skydda civilbefolkningen,
            och det måste ske i enlighet med folkrätten.
          </note>
          <note>
            USA, FN och världens stater, alla har vi också ett långsiktigt
            ansvar, ett ansvar för vad som händer om en månad, ett halvår
            eller fem år. Och det börjar bli hög tid att diskutera hur vi
            ska kunna åstadkomma en återuppbyggnad av Afghanistan, de insatser,
            humanitärt, strukturellt och långsiktigt, som måste till.
          </note>
          <note>
            Så bygger man ett långsiktigt förtroende för världssamfundets
            förmåga att hantera kriser, både akut och långsiktigt. Det blir
            också en viktig del i en ny säkerhetsordning, men också i en ny
            världsordning, där mänskliga rättigheter respekteras.
          </note>
          <note>
            Det är också så att vi allihop, jag och du, ni alla som lyssnar,
            har ett ansvar för demokratin, för öppenhet och för trygghet.
            Vi måste i vårt vardagsliv nu visa att vi har en annan människosyn,
            som bygger på respekt för varandra, och inte den som talibanerna
            och bin Ladin står för.
          </note>
          <note>
            Fru talman! Terrordåden i USA och konflikten i
          </note>
          <note>
            Afghanistan spär ytterligare på den ekonomiska osäkerhet som
            råder i världen i dag. Det borde stämma till eftertanke också
            på det området. Människor är rädda för lågkonjunkturen och konsekvenserna
            av en lågkonjunktur. Vi har ett ansvar för att skapa en robust
            ekonomi och för att rusta människor och företag inför lågkonjunkturen.
          </note>
          <note>
            Då, fru talman, är det särskilt allvarligt att de sociala klyftorna
            i Sverige har ökat under de senaste åren. Mest handlar det faktiskt
            om barnfamiljer, särskilt ensamma mammor, som inte klarar sig
            på sin inkomst, inte kan lösa ut sin medicin och inte kan gå till
            tandläkaren om det behövs. Det har också visat sig att deras barn
            inte orkar med skolan på samma sätt som de annars skulle göra
            och faktiskt har en sämre hälsa.
          </note>
          <note>
            Nej, jag pratar inte om 30-talets Sverige, utan jag pratar om
            det Socialstyrelsen har visat i sina senaste undersökningar och
            det Joakim Palmes välfärdsbokslut har visat. Det lägger ett särskilt
            ansvar på oss, fru talman, när det gäller att hantera reformer
            och ekonomi i Sverige. Så här ser det inte ut trots, utan på grund
            av den politik som förts av regeringen under de senaste åren.
          </note>
          <note>
            Ett exempel på misslyckade och missriktade prioriteringar är
            diskussionen om tak och golv i trygghetssystemen. Ska vi höja
            de högsta ersättningarna?
          </note>
          <note>
            Ska vi höja golven? Golven är de lägsta ersättningarna. För mig
            är prioriteringen att börja jobba med taken innan man har ordnat
            golven ofattbar. En dryg tredjedel av de vuxna som får försörjningsstöd
            tvingas söka det därför att de är arbetslösa utan rätt till akassa.
            De kommer inte ens in så att de kan börja trampa på golven. De
            får inte vara med. De ställs utanför, därför att det är systemet
            och inte människorna som prioriteras.
          </note>
          <note>
            I Centerpartiets budgetalternativ vill vi höja golven, de lägsta
            ersättningarna i trygghetssystemen. I
          </note>
          <note>
            Göran Perssons Sverige har en sjuk student 20 kr om dagen, 140
            kr i veckan. Det kan man multiplicera, men det blir inte lättare
            att leva på vare sig man räknar ut det per dag, per vecka eller
            per månad.
          </note>
          <note>
            Vi föreslår i stället att man höjer golven till 200 kr för den
            som är sjuk, den som är arbetslös eller den som är föräldraledig.
            Det är politik som gör skillnad, som ökar människors självbestämmande,
            som läker de sociala klyftorna och bidrar till livskraft för människor
            i hela landet.
          </note>
          <note>
            Vi prioriterar skattesänkningar som gör det möjligt för fler
            att leva på sin lön, som gör att man kan gå från bidrag till förvärvsarbete,
            som sänker skatten på boende, som underlättar för företag att
            anställa och som bidrar till en uthållig tillväxt.
          </note>
          <note>
            Vi vill rusta människor, företag och regioner för att klara en
            lågkonjunktur, en nedgång i ekonomin.
          </note>
          <note>
            Lägger man ihop detta med strukturella reformer för att minska
            arbetslösheten, ett reformpaket för att ge de nya svenskarna chansen
            och satsning på rehabilitering så att människor kan komma tillbaka
            i arbete och må bättre blir det inte bara en ökad livskvalitet,
            det blir också en stabilare samhällsekonomi i en tid när det faktiskt
            blåser rätt hårt ekonomiskt.
          </note>
          <note>
            Fru talman! En av de viktigaste förutsättningarna för att skapa
            en stabil ekonomi är att företagen kan växa. Att vara företagare
            innebär att man har ett stort ansvar för sina anställda, sig själv
            och sin familj, men också för samhället. Då är det viktigt att
            företagare värderas på samma sätt som andra människor. Men så
            är det inte i dag. Jag ska bara ta ett exempel från en lång lista.
          </note>
          <note>
            Det handlar om föräldrapenningen. Företagarnas föräldrapenning
            räknas ut enligt årets alla dagar, men en arbetstagares föräldrapenning
            räknas ut enligt årets arbetsdagar. Det innebär att en företagare
            har mycket svårare att vara föräldraledig. När, fru talman och
            herr statsminister, kommer företagare att betraktas på samma sätt
            som alla andra människor i vårt land?
          </note>
          <note>
            Kostnaden för att genomföra en sådan reform är enligt riksdagens
            utredningstjänst bara 20 miljoner kronor. Ganska väl använda pengar
            för att jämställa människor och göra det rättvisare i landet.
          </note>
          <note>
            Utbildning förtjänar också en stund i en partiledardebatt. Utbildning
            är den enda verkligt uthålliga vägen till social utjämning och
            den enda verkligt långsiktiga och stabila grunden för att ge människor
            möjlighet att klara sig i livet och kunna påverka sin situation.
          </note>
          <note>
            I dag går var tionde elev ut grundskolan utan nödvändiga kunskaper
            och möjlighet att gå vidare och söka till gymnasieskolan. Det
            är 10 000 elever varje år. Det är 20 000 oroliga föräldrar. Det
            är ju en tragedi när dagens skolsystem producerar 10 000 krossade
            drömmar per år - 10 000.
          </note>
          <note>
            Det finns bra skolor, t.ex. Bredängsskolan i Rinkeby, Lilla skolan
            i Gryt, där mina egna barn går, som ger alla elever chansen och
            där engagerade lärare når bra resultat. De borde få visa vägen,
            för det handlar om att garantera varje ung människa rätten till
            kunskap. Det handlar om att ge skolorna rätt att styra sig själva
            och att låta lärare, elever, föräldrar och skolledare vara med
            och utforma sin skola. Och det handlar slutligen förstås om fler
            lärare och fler vuxna i skolan.
          </note>
          <note>
            Så kan vi bygga en bra skola för framtiden, så att de elever
            som lämnar högstadiet har kvar sin tro på framtiden och sitt hopp
            om att det nog kommer att kunna ordna sig med ett bra liv för
            dem också.
          </note>
          <note>
            Fru talman! Det är likadant med den regionala klyftan som med
            den sociala klyftan. För att nå en verklig regional utveckling
            gäller det att ha som grundbult i politiken tron på människan
            och tron på att människan vill och kan förändra. Det handlar om
            att få det fundamentala på plats, dvs. farbara vägar året runt,
            järnvägsförbindelser för människor och gods, flygplatser för snabba
            kommunikationer, fungerande dataförbindelser och fungerande telefoner.
            Det finns inte i dag.
          </note>
          <note>
            Ge människor verktyg och rätt förutsättningar så kommer utvecklingen
            i gång. Så pratar regeringen, men man gör mindre.
          </note>
          <note>
            Det är lite kul: Vi har i flera år drivit en utvecklingskampanj,
            Livskraft i hela landet, för sådana orter. Nu kommer det en regionalpolitisk
            proposition som tar upp frågan om livskraft. Det är väl roligt
            när orden får den betydelsen. Det är också roligt när regeringen
            låter som en god medlem i Centerpartiet genom att ta upp livskraft
            i den regionalpolitiska propositionen. Men sedan faller det platt
            till marken. Man pratar om en livskraftig landsbygd men gör tvärtom,
            dvs. sviker löftena till den gröna sektorn. Man föreslår regionalpolitiska
            åtgärder men gör tvärtom, dvs.
          </note>
          <note>
            avvecklar med kallt stål det självbestämmande i kommuner, landsting
            och företag som skulle göra det möjligt. Runtom i landet visar
            ungdomar och äldre att de vill ha mer direktdemokrati, men regeringen
            gör tvärtom: All makt åt staten, allt makt åt det centrala -
          </note>
          <note>
            centraliseringen och byråkratiseringen som livsprincip.
          </note>
          <note>
            Fru talman! Med mindre än ett år kvar till valet blir det tydligt
            var alternativen finns i svensk politik, dvs. mellan å ena sidan
            självbestämmande och livskraft och å andra sidan pekpinnar från
            Rosenbad, mellan å ena sidan skattesänkningar för människor för
            att kunna leva på sin lön och å andra sidan bidrag och blanketter,
            mellan å ena sidan livskraft i hela landet och å andra sidan en
            politik som i bästa fall ska låta plågan bli lindrig för kommuner
            som avvecklas.
          </note>
          <note>
            I dagarna kommer det fler och fler uppgifter om, och ett enigt
            kommunförbund framhåller, hur svårt det kommer att bli att klara
            välfärden i framtiden. I
          </note>
          <note>
            går konstaterade Riksbanken i sin inflationsrapport att det finns
            en påtaglig risk för att de statliga utgifterna kommer att överskrida
            utgiftstaket vid en oförändrad politik. Samtidigt presenteras
            dramatiska uppgifter om minskningar av nyföretagandet, och på
            trappan utanför riksdagen står de fackliga organisationerna och
            talar om den dåliga ekonomi familjerna har fått.
          </note>
          <note>
            Egentligen talar dessa uppgifter för sig själva. De berättar
            historien om en regering som satt makten framför politiken och
            administrerandet framför idéerna. De har misslyckats med tillväxtpolitiken
            och att få människor att starta och driva företag, och de har
            misslyckats med att minska den sociala klyftan därför att man
            tror att lösningen ligger i transfereringar, inte i människors
            egen försörjning och nya jobb. De har allt svårare att få utgifter
            att gå ihop med inkomster därför att man inte prioriterar det
            som är grunden för den framtida välfärden och gör någonting åt
            de regionala och framför allt sociala klyftorna.
          </note>
          <note>
            Fru talman! Sverige behöver en regering som utgår från att människor
            både kan och vill ta ansvar.
          </note>
          <note>
            Därför behöver Sverige en regering med ett starkt centerparti.
          </note>
          <note>
            (Applåder)
          </note>
          <note type="speaker">
            Anf. 32 LARS LEIJONBORG (fp):
          </note>
          <note>
            Fru talman! Det är mycket bra att insikten om terrorismens farlighet
            har ökat i Sverige. Terrorismen är den yttersta formen av diktatur.
            Några få med totalt förakt för andra människors värde anser sig
            ha rätt att med våld tvinga andra till underkastelse.
          </note>
          <note>
            Terroristerna vill skrämma oss till rädsla. Vi ska svara med
            mod. Terroristerna vill skrämma oss till missmod. Vi ska svara
            med framtidstro. Terroristerna vill så split och splittring. Vi
            ska svara med samverkan.
          </note>
          <note>
            Händelserna den senaste tiden har gjort det så uppenbart att
            människorna på den här planeten hör samman, och händelserna har
            illustrerat hur bisarrt det är att Sveriges politik delvis påverkas
            av isoleringspartier. Vi ska inte vara främmande för att den internationella
            utvecklingen kan bli så dramatisk att de nuvarande samarbetsmönstren
            i svensk politik måste omprövas, att det blir orimligt att isoleringspartierna
            har det inflytande de har.
          </note>
          <note>
            Att vi hör mera samman bör naturligtvis påminna oss om att den
            moraliska utmaningen i välståndsklyftan i världen finns där hela
            tiden. Varje dag dör fler av svält än alla dem som dog av terrorattackerna
            i
          </note>
          <note>
            USA. Men det kan ändå inte jämföras: Människorna i
          </note>
          <note>
            USA mördades, dvs. de dog genom en aktiv handling.
          </note>
          <note>
            Men även underlåtenhet är synd lärde man sig i söndagsskolan.
            Vad som sker i världen i dag är att den rika världen begår underlåtenhetssynder
            mot den fattiga världen.
          </note>
          <note>
            Sambandet finns i att vi varje dag får illustrerat för oss att
            det är viktigt också för vår säkerhet hur situationen i fattiga
            länder är. Det har talats om ett brett program för Afghanistan.
            Det vore utomordentligt. Men sanningen är att det behövs breda
            program för många länder.
          </note>
          <note>
            Det borde nu tas ett brett initiativ från den rika världen -
            varför inte från den europeiska unionen, och varför inte låta
            Sverige gå i spetsen? Det ska tas ett brett initiativ för global
            rättvisa.
          </note>
          <note>
            Detta är också inrikespolitik. För varje punkt berör naturligtvis
            vårt eget land och den politik som olika partier vågar ta strid
            för. Självklart måste ett initiativ för frihandel ingå. Alla är
            beredda att säga det utom globaliseringsmotståndarna i isoleringspartierna.
            Men sanningen är att ett verkligt frihandelsalternativ från Europeiska
            unionen måste innebära en omprövning av den jordbrukspolitik som
            nekar fattiga bönder i tredje världen att exportera sina produkter
            till Europa. Då utmanas genast mäktiga intressegrupper här hemma.
          </note>
          <note>
            Ett sådant internationellt brett initiativ måste också inkludera
            ökat bistånd. Det går inte att tro att globalisering i meningen
            frihandel löser alla problem i världen. Det finns hundratals miljoner
            människor på den här planeten som fortfarande står helt vid sidan
            av, har aldrig kommit upp på, globaliseringståget. För dem behövs
            bistånd. Detta måste öka från den rika världen.
          </note>
          <note>
            Sverige har inte särskilt mycket att yvas över. Vi ligger fortfarande
            inte särskilt mycket över det vi ibland kallar för skammens gräns.
            Det finns en nästan komisk mellanrubrik i budgetpropositionen,
            nämligen
          </note>
          <note>
            "Ökade resurser - särskilt på sikt". Det är precis så det är.
            Man talar vackert om resurser som ska komma om några år. Men i
            den här budgeten skärs anslaget till humanitärt bistånd ned, och
            den totala ökningen är mycket blygsam. Ett sådant initiativ måste
            inkludera skuldavskrivningar. Ett sådant initiativ bör också inkludera
            en mer human flyktingpolitik från den rika världens sida.
          </note>
          <note>
            Alf Svensson hade mer i förbigående ett resonemang om att vi
            inte kan göra så mycket åt den internationella tryggheten utan
            i stället ska koncentrera oss på det som vi kan göra mycket åt.
            Det är klart att vi rent matematiskt har större inflytande på
            trygghetspolitiken här hemma. Men varje sådan motsättning - och
            jag är övertygad om att Alf Svensson håller med mig om det - är
            naturligtvis numera falsk, eftersom trygghet inkluderar både den
            globala utvecklingen och den nationella.
          </note>
          <note>
            I morgon börjar Folkpartiets landsmöte som vi håller i Lund.
            I fonden kommer det att stå: Du ska bestämma. Det är en sammanfattning
            av en väldigt stor del av det liberala budskapet. Det rymmer också
            väldigt mycket social sprängkraft. Det liberala egenmaktsbudskapet
            gäller alla och även människor som av sig själva inte kan ta för
            sig. Det gäller handikappade och sjuka.
          </note>
          <note>
            Till grupp efter grupp, individ efter individ, säger vi: Du ska
            bestämma. Gudrun Schyman hade någon formulering om att politiken
            inte ska utformas så att somligas frihet innebär att andras frihet
            inskränks.
          </note>
          <note>
            Det är precis det vi tycker sker när exempelvis just
          </note>
          <note>
            Vänsterpartiet nu stöder att tusentals föräldrars och elevers
            egna val av skola ska omöjliggöras.
          </note>
          <note>
            Budskapet: Du ska bestämma, gäller också pensionärer. De ska
            inte behöva bli omyndigförklarade för att de blir gamla. Det gäller
            i boendet. Varför ska politiker bestämma om det är bättre att
            bo i bostadsrätt, i hyresrätt eller i villa? Det ska naturligtvis
            människorna bestämma över själva.
          </note>
          <note>
            Verktyget är egen makt: Du ska bestämma. Nu kommer Göran Persson
            fram till podiet här i kammaren, men det är inte honom jag syftar
            på när jag säger detta. Verktyget är också mycket verksamt när
            det gäller ett av de mest försummade områdena i Sverige för närvarande,
            nämligen de växande problemen i arbetslivet. Det handlar om de
            förskräckande siffror som nu strömmar in om långtidssjukskrivningar
            och stress.
          </note>
          <note>
            Går man bakom statistiken och analyserar orsakerna handlar det
            väldigt ofta om en frustration.
          </note>
          <note>
            Människor känner att de verktyg de har tillgång till inte är
            tillräckliga för att hantera de problem de ställs inför, kraven
            från familjen, kraven från arbetsgivaren, kraven från gamla föräldrar
            och allt vad det kan handla om.
          </note>
          <note>
            Det är inte vi här i denna kammare som vet vad den exakta lösningen
            är för varje familj. Hur länge ska du jobba? Vilken skola ska
            du gå i? Hur ska du bo? Poängen är att det är när människor känner
            att de har kontroll över sin egen tillvaro och att det är de som
            faktiskt bestämmer så långt som det är möjligt som tendensen till
            stress minskar.
          </note>
          <note>
            Tänk på alla dessa barnfamiljer som har en oerhört utsatt och
            jobbig situation. Vi har det perspektiv som en debattartikel drar
            upp i dag. Den demografiska situationen kommer att bli bekymmersam
            om inte barnafödandet ökar eller om vi inte har en omfattande
            invandring med barnfamiljer. Även den möjligheten finns naturligtvis.
            Det talar för att inte minst barnfamiljernas situation ska analyseras
            i detta perspektiv.
          </note>
          <note>
            Hur ger vi dem ekonomiska marginaler? Hur ger vi dem beslutsrätt
            så att de känner att de får kontroll över sin egen tillvaro?
          </note>
          <note>
            Skolan är central i det perspektivet. Även där behöver vi ha
            större inslag av valfrihet. Individualiseringen ska vara ett honnörsord.
            Det har det alltid varit i skolpolitiken sedan skolkommissionerna
            på 1940-
          </note>
          <note>
            talet. Men sanningen är att individualiseringen fortfarande är
            alldeles otillräcklig. Skolan ska också stå i centrum därför att
            en bra skola är en förutsättning för att man ska kunna leva på
            ett bra sätt i ett valfrihetens samhälle.
          </note>
          <note>
            Jag tror att skolan nu kommer att bli en stor valfråga. Jag trodde
            ett tag att socialdemokraterna skulle göra en frontförkortning,
            dvs. att de skulle inse att också deras egna väljare är främmande
            inför en kravlös skola, en skola där man t.ex. har givit upp kraven
            på arbetsro. Men alla signaler som kommer från departementen,
            Skolverket och Kommunförbundet talar för att man med full fart
            kör vidare med den skolpolitik som har misslyckats.
          </note>
          <note>
            I går ägnade man i den socialdemokratiska riksdagsgruppen tydligen
            tid åt att diskutera friskolor.
          </note>
          <note>
            Det är ett exempel på vilken total felprioritering man gör. Friskolorna
            är inget problem att tala om i det svenska skolsystemet. Möjligen
            är de tvärtom en del av lösningen. Problemen ligger i att vi har
            en otillräcklig satsning på kunskap och lärare.
          </note>
          <note>
            Det har flera gånger bara i år kommit förslag om hur kravnivåerna
            ska luckras upp. En av de få riktigt bra saker som Ylva Johansson
            genomförde som skolminister var kraven på godkänt i svenska, engelska
            och matematik för att få börja på gymnasiet. Det kommer nu utredningsbetänkanden
            och promemorior från olika socialdemokratiska instanser och utredningar
            om hur bekymmersamt detta har blivit. Enbart detta bör bli en
            valfråga. En kravlös skola är ingenting som Sverige och Sveriges
            ungdomar behöver.
          </note>
          <note>
            Min grundtanke har varit att världen har kommit närmare och att
            Sverige behöver mer av liberalism.
          </note>
          <note>
            Den signalen kommer att gå ut från Lund de närmaste fyra dagarna.
            Vårt landsmöte kommer att bli ett startskott för en elva månader
            lång kampanj för att stärka liberalismens parlamentariska roll
            i Sverige. Tack ska ni ha.
          </note>
          <note>
            (Applåder)
          </note>
          <note>
            Anf. 33 Statsminister GÖRAN PERSSON (s)
          </note>
          <note>
            replik:
          </note>
          <note>
            Fru talman! Jag begärde inte replik med anledning av den förestående
            liberala offensiven. Vi ska väl avvakta den först för att se vad
            den innehåller. Jag önskar lycka till på landsmötet i morgon.
          </note>
          <note>
            Jag begärde replik därför att Leijonborg i inledningen på sitt
            anförande tog upp någonting som jag tycker är en väldigt bra idé
            och som vi har anledning att samarbeta kring. Det är ett brett
            internationellt initiativ för att bekämpa orättvisa och fattigdom
            i världen. Ett sådant initiativ är inte någon ny tanke.
          </note>
          <note>
            Efter den havererade konferensen i Durban stod det klart för
            alla att vi var tvungna att hitta en ny samtalston och en ny ansats
            i det internationella umgänget. Mot den bakgrunden har vi vid
            flera tillfällen i kretsen av EU:s ledare informellt talat om
            detta.
          </note>
          <note>
            Senast hade jag tillfälle att ta upp det för en vecka sedan när
            jag hade de nordiska statsministrarna som också är representerade
            i EU på besök i Stockholm.
          </note>
          <note>
            Vi vill ta ett sådant initiativ. Det handlar självklart om bistånd.
            Här finns självklart skuldavskrivning, flyktingfrågor och asylfrågor
            och också miljöfrågor med. Det är det jag ser som möjligt att
            koppla till för att hitta ett stort internationellt forum för
            att nästa höst i september starta dialogen igen i Johannesburg
            i
          </note>
          <note>
            Sydafrika.
          </note>
          <note>
            Det är också under en period då våra danska vänner leder den
            europeiska unionen. Mötet i Johannesburg ska förberedas av en
            svensk kommission. En sådan kommission bör kunna få ett vidare
            uppdrag.
          </note>
          <note>
            Jag inbjuder riksdagens partier att vara med i ett sådant arbete
            för internationell rättvisa och folkrätt.
          </note>
          <note type="speaker">
            Anf. 34 LARS LEIJONBORG (fp) replik:
          </note>
          <note>
            Herr talman! President Bush kom till makten på ett valprogram
            som innebär rätt mycket av internationell isolering. Det är en
            paradox att vi under hans korta tid vid makten har sett den främsta
            internationella koalition kring ett gemensamt problem som kanske
            någonsin har upplevts.
          </note>
          <note>
            Här finns förstås det som vi i vår ekonomiska motion till årets
            riksdag har kallat för världens chans.
          </note>
          <note>
            Jag upprepar att det inte finns något samband mellan terrordåden
            och kravet på internationell rättvisa, men det indirekta sambandet
            finns i den mån att vi har fått illustrerat att internationell
            samverkan är möjlig. Då är det naturligtvis utomordentligt om
            den svenska regeringen är redo att verka i den riktningen.
          </note>
          <note>
            Vi har haft gott om ord på detta område under årens lopp. Inte
            minst svenska företrädare har haft en mycket vacker retorik på
            området. Som jag sade i mitt anförande berör det saker som i hög
            grad påverkas av inrikespolitik. Men - och jag vill verkligen
            ta fasta på det positiva och konstruktiva i det som statsministern
            sade - ibland är det lättare att lösa inrikespolitiska problem
            om det sker i en bred internationell samverkan. Det vore alltså
            ett strålande resultat om vi kunde få ett internationellt initiativ
            för frihandel, för bistånd, för skuldavskrivningar och för gemensamt
            miljöansvar. Men tyvärr har den svenska regeringen åtskilligt
            att göra upp med på egen hand om detta ska bli möjligt.
          </note>
          <note type="speaker">
            Anf. 35 MATZ HAMMARSTRÖM (mp) replik:
          </note>
          <note>
            Herr talman! Folkpartiet försöker återigen göra ett stort nummer
            av sin skolpolitik. Det finns all anledning att påminna Lars Leijonborg
            om att skolan kommunaliserades för över tio år sedan. Skolan är
            alltså i allt väsentligt en kommunal angelägenhet. Där har Lars
            Leijonborgs kommunala politikerkolleger ett stort ansvar. Skolarbetet
            ute i kommunerna försvåras ofta av att borgerliga politiker sparar
            på skolan och fördelar pengarna på ett sådant sätt att skolan
            inte får de resurser som den behöver.
          </note>
          <note>
            Om man tittar på statistiken ser man att det otvetydigt satsas
            mer på skolan i kommuner med rödgrön eller socialdemokratisk majoritet
            än det satsas i kommuner med borgerligt styre. Det borde Lars
            Leijonborg försöka göra någonting åt.
          </note>
          <note>
            Sedan har vi det där med vilka åtgärder som ska vidtas för att
            förbättra läget. Leijonborg förespråkar liksom Bo Lundgren hårdare
            tag, mer ordning och reda och betyg redan från första klass. Men
            det är inte det som skolan behöver.
          </note>
          <note>
            Du bestämmer, var Leijonborgs devis. Bo Lundgren talar i samma
            ordalag. I skolan ska lärarna bestämma, säger man. Har de tillfrågats
            om det här med betyg redan från första klass? Såvitt jag vet delar
            en klar majoritet av lärarkåren Miljöpartiets kritik mot betygen.
            Ska betygsättningen ha som mål att lugna ned eleverna? Eller vad
            ska betygen användas till?
          </note>
          <note type="speaker">
            Anf. 36 LARS LEIJONBORG (fp) replik:
          </note>
          <note>
            Herr talman! Matz Hammarström började med att säga att Lars Leijonborg
            gör ett stort nummer av
          </note>
          <note>
            Folkpartiets skolpolitik. Vi har gjort det sedan 1842, då vi
            införde folkskolan. Det var liberala krafter i de fyra stånden
            i ståndsriksdagen som såg detta som en demokratireform och som
            en välfärdsreform.
          </note>
          <note>
            Grundtanken var att det är ett nödvändigt verktyg för alla människor
            att kunna läsa, skriva och räkna för att klara sig i den tidens
            samhälle. Nu har vi hållit på i
          </note>
          <note>
            160 år, och sanningen är att det fortfarande finns elever som
            går ut skolan och som inte kan räkna, skriva och läsa ordentligt.
            Därför måste vi fortsätta att göra ett stort nummer av denna politik.
            Vi tror nämligen att den i så oerhört hög grad har med demokrati,
            välfärd och individens rätt i samhället att göra.
          </note>
          <note>
            Vi ska inte ha betyg från första klass. Men det finns en överväldigande
            folkmajoritet för mer betyg.
          </note>
          <note>
            Jag tror t.o.m. att det bland Miljöpartiets väljare finns en
            majoritet för tidigare betyg. Detta gäller inte minst föräldrar
            med barn i högstadiet. Där anser över 90 %
          </note>
          <note>
            att betygen borde ha kommit tidigare. Betygen är verkligen inte
            den enda lösningen, men det är en typ av lösning som är viktig
            att diskutera. Inga miljarder i världen kommer nämligen att rädda
            den svenska skolan om vi inte vågar ta itu med en del av de grundläggande
            ideologiska frågorna.
          </note>
          <note type="speaker">
            Anf. 37 MATZ HAMMARSTRÖM (mp) replik:
          </note>
          <note>
            Herr talman! Det är intressant att Lars Leijonborg går så långt
            tillbaka som till 1842 för att berätta vad gott Folkpartiet har
            gjort för skolan i Sverige. Man behöver inte gå riktigt så långt
            tillbaka, utan till 1992
          </note>
          <note>
            t.ex. i min hemstad Lund. Under de tre åren 1992-
          </note>
          <note>
            1994 skar den borgerliga majoriteten med en folkpartistisk ordförande
            i skolstyrelsen bort 30
          </note>
          <note>
            miljoner från skolan. Det kanske är intressantare än att veta
            vad Folkpartiet gjorde 1842.
          </note>
          <note>
            Man kan också undra på vilket sätt betygen ska ha effekten att
            dämpa oron i skolan och skapa bättre ordning och reda. Vilket
            syfte har ni med betygen?
          </note>
          <note>
            Det skulle vara intressant att höra det, för Lars Leijonborg
            gick aldrig in på det riktigt.
          </note>
          <note>
            Det som jag anser behövs i skolan, för en bättre skola, är fler
            utbildade lärare och specialpedagoger.
          </note>
          <note>
            Den nya lärarutbildningen är bra härvidlag. Den kommer att ge
            bättre kvalitet på lärarna. Vi behöver ha mer individualiserad
            undervisning - det tror jag vi är överens om. Det ska inte bara
            vara en skola för alla utan också en skola för var och en så att
            elever med behov av särskild stöd verkligen får det.
          </note>
          <note>
            För att detta ska bli möjligt att genomföra behövs de pengar
            som vi från den rödgröna majoriteten nu anslår och ökar statsbidraget
            till skolorna med. Men det behövs också ett intresse från de borgerliga
            politikerna i borgerligt styrda kommuner att verkligen satsa på
            skolan där ute i kommunerna där de avgörande besluten fattas.
          </note>
          <note>
            Om vi ska få det lugnare i skolan så tror jag också att vi behöver
            ha en sänkt arbetstid så att föräldrar får mer tid för sina barn.
          </note>
          <note type="speaker">
            Anf. 38 LARS LEIJONBORG (fp) replik:
          </note>
          <note>
            Herr talman! Jag vet naturligtvis inte exakt vad
          </note>
          <note>
            Folkpartiet gjorde i Lund för tio år sedan. Men jag vet att Lund
            är en av de kommuner där Folkpartiet är starkast i hela Sverige.
            Lundaborna verkar alltså inte ha tagit alltför illa vid sig. Med
            kännedom om mina partivänner i Lund så törs jag lova att nedskärningarna
            inte var riktade mot verksamhetens innehåll utan mot de delar
            av verksamheten som med konkurrensutsättning och annat naturligtvis
            alltid kan rationaliseras.
          </note>
          <note>
            Betygens syfte är naturligtvis först och främst att identifiera
            problem som kräver åtgärder. Vilka elever behöver extra stöd?
            Var bör man ta ett extra samtal med föräldrarna om att de nu måste
            läsa extra med sin dotter eller son? Det är naturligtvis detta
            som är det allra viktigaste syftet. Det är också en utvärdering
            av hela systemet. Det är en viktig signal till oss politiker.
          </note>
          <note>
            Vi hör bara i debatten här hur ofta det åberopas att det är problem
            med andelen godkända t.ex.
          </note>
          <note>
            Det här replikskiftet var ju trevligt, för skolan är en mycket
            viktig fråga. Men det ska väl inte undanskymma det faktum att
            statsministern i en tidigare replik har lovat att vi gemensamt
            ska arbeta för en bättre värld. Det gladde mig mycket.
          </note>
          <note type="speaker">
            Anf. 39 MATZ HAMMARSTRÖM (mp):
          </note>
          <note>
            Herr talman! Låt mig inleda med att kommentera
          </note>
          <note>
            Lars Leijonborgs sista inlägg här. Problemet för skolan i Lund
            var att den här konkurrensutsättningen inte gav de vinster som
            man hade tänkt sig. Därför var skolan tvungen att skära i verksamheten
            för att klara sin budget. Så var det med den saken.
          </note>
          <note>
            Herr talman! Dagarna efter terroristattacken i
          </note>
          <note>
            USA talades det om hur viktigt det var att förhindra att attackerna
            och den oro de framkallade skulle göra att människor tappade framtidstron.
            Men vad är då framtidstro och hur visar man det? På väldigt många
            lät det som om framtidstro visades genom köplust, genom konsumism.
            I USA talades det om att man skulle vara god medborgare och visa
            ryggrad genom att använda kreditkortet. Ungefär likadana tankegångar
            kom från finansminister Ringholm som sade att det var viktigt
            att hålla konsumtionen uppe.
          </note>
          <note>
            Men framtidstro kan väl inte reduceras till en vilja att konsumera
            mer? Framtidstro visar sig snarare i viljan att sätta barn till
            världen eller genom att man vågar kliva ur ekorrhjulet och ta
            ett år ledigt.
          </note>
          <note>
            Miljöpartiets friår ger en möjlighet till ledighet under ett
            år med en ersättning på motsvarande 85 %
          </note>
          <note>
            av a-kassan. Förutsättningen är att en arbetssökande kan gå in
            och vikariera under tiden. Under ledigheten kan man göra vad man
            vill, t.ex. vara med barnen, studera, resa eller bara vara.
          </note>
          <note>
            Typiskt nog sade Bo Lundgren, när det stod klart att friåret
            skulle införas i tio kommuner från årsskiftet, att problemet med
            svenskarna inte var att de jobbade för mycket utan att de jobbade
            för lite. Det är ett lika oerhört som moderat påstående i en verklighet
            där alltfler blir sjukskrivna allt längre och antalet utbrända
            bara ökar.
          </note>
          <note>
            TCO har i dag presenterat en rapport med underrubriken Sverige
            allt mer barnovänligt. Det är en rapport som bör stämma till eftertanke.
            Trots FN:s barnkonvention är barnperspektivet fortfarande satt
            på undantag i politiken. Vi i Miljöpartiet krävde, och fick igenom,
            att barnkonsekvensbeskrivningar skulle införas och fogas till
            beslutsunderlaget i alla beslut som påverkar barnen. Men statens
            kvarnar mal långsamt, och formerna för hur det här ska göras utreds
            fortfarande.
          </note>
          <note>
            TCO presenterar en del förslag till förbättringar, bl.a. att
            man ska utvidga arbetsmiljölagen så att den omfattar förskola
            och fritidshem och att man ska ge elevskyddsombuden en starkare
            roll. Det är bra förslag. Förslaget om att ändra lagen om anställningsskydd
            så att risken att bli uppsagd under föräldraledigheten minskar
            är också bra, liksom förslaget att förnya arbetstidslagen så att
            den anställde får ökat inflytande över sin arbetstid.
          </note>
          <note>
            Men vi måste våga gå längre än så. Den reform som skulle kunna
            lösa många av de problem som
          </note>
          <note>
            TCO pekar på heter sänkt normalarbetstid. Sänkt normalarbetstid
            skulle vara bra för barnen, hälsan, miljön och inte minst för
            jämställdheten.
          </note>
          <note>
            TCO:s rapport bekräftar bilden av att kvinnan fortfarande gör
            den ojämförligt största delen av hemarbete. En sänkt normalarbetstid
            till 35 timmar, och på sikt 30 timmar, skulle innebära en revolution
            för jämställdheten. Jämställdhetsombudsmannen har tagit tydlig
            ställning för en förkortning av den dagliga arbetstiden, och då
            handlar det inte om regeringens skambud på 2 minuter och 24 sekunder
            om dagen utan om en rejäl arbetstidsförkortning. Med en rejäl
            förkortning av den dagliga arbetstiden får man bättre förutsättningar
            att kombinera arbete med föräldraskap och en jämnare fördelning
            mellan kvinnor och män av betalt och obetalt arbete. En rejäl
            arbetstidsförkortning kan leda till att kvinnors arbetsskador
            och långtidssjukskrivningar minskar och att fler orkar arbeta
            fram till den stipulerade pensionsåldern. En rejäl förkortning
            av normalarbetstiden leder till en omorganisation inom arbetslivet
            som kan bidra till att manligt uppbyggda hierarkier luckras upp
            och till strukturförändringar som ändrar maktförhållanden mellan
            kvinnor och män i arbetslivet.
          </note>
          <note>
            Herr talman! Olof Palme sade så här 1985: Jag tror att vi kan
            lita på att en förkortad arbetstid skulle vara bra för barnen
            och att den också i högsta grad skulle gagna jämställdheten. Kanske
            är det så att det inte kommer att ske någon avgörande förändring
            av arbetsfördelningen i yrkeslivet eller i hemmet om vi inte får
            en förkortad arbetstid.
          </note>
          <note>
            Det skulle vara skönt att få höra Göran Persson säga så i dag.
          </note>
          <note>
            Låt mig så gå över till miljön. Som alltid sägs det nästan ingenting
            om miljön i partiledaredebatterna förrän en representant för Miljöpartiet
            kommer upp i talarstolen, och det är betecknande.
          </note>
          <note>
            Just nu håller vi på att förhandla om den viktigaste framtidsfrågan
            av alla, nämligen växthuseffekten och en politik för att minska
            de koldioxidutsläpp som orsakar den. Man kan inte kompromissa
            med växthuseffekten. Här finns en tydlig gräns för vår förhandlingsvilja.
            Miljön är inget särintresse, utan det är någonting som berör oss
            alla.
          </note>
          <note>
            Det senaste årtiondet har tolv av EU:s femton stater ökat sina
            utsläpp, trots att man vet att de måste minska. Transportsektorns
            utsläpp ökar i hela EU.
          </note>
          <note>
            Den ökande växthuseffekten är historiskt sett mänsklighetens
            största ingrepp i livsmiljön. Risken är att vi på sikt får uppleva
            kraftigare höststormar, skyfall och översvämningar t.ex. här i
            Sverige, svält och umbäranden för människor i vissa länder och
            framtida massflykt för människor i andra länder.
          </note>
          <note>
            Klimatförändringarna går att hejda, med då krävs det politiskt
            mod och beslutsamhet. Vi vet inte ännu om regeringen är beredd
            att visa det modet och den beslutsamheten. Klimatkommittén har
            satt upp ett ambitiöst mål för att begränsa ökningen av koldioxidhalten
            i atmosfären fram till 2050 som innebär att vi i vår del av världen
            måste halvera våra utsläpp. I det arbetet måste Sverige ta sitt
            ansvar och våga vara ett föregångsland.
          </note>
          <note>
            Miljöministern sade i ett tal i London den 1 oktober att klimatet
            inte går att förhandla om, men här hemma i den politiska verkligheten
            på behörigt avstånd från de internationella högtidstalen hålls
            inte fanan särskilt högt. Då är det en minskning av koldioxidutsläppen
            med 2 % som gäller. Det uppjusterades till en minskning på 4 %
            häromdagen. Men om utsläppen bara minskar med 4 % fram till 2010
            har vi
          </note>
          <note>
            46 % till att åtgärda på de återstående 40 åren fram till 2050.
            Det betyder att takten måste ökas avsevärt.
          </note>
          <note>
            Det är kanske möjligt att genomföra, men det är varken ansvarsfullt
            eller effektivt.
          </note>
          <note>
            Sverige kan klara den utsläppsminskning på 8 %
          </note>
          <note>
            som EU-kollektivet förbundit sig till. Vi måste våga gå före
            med en smart och nytänkande politik. Vi i
          </note>
          <note>
            Miljöpartiet har presenterat konkreta förslag för regeringen
            på samma sätt som de gröna i Tyskland,
          </note>
          <note>
            Frankrike, Belgien och andra länder. Tillsammans kan vi åstadkomma
            den kursändring som Sverige och världen behöver. Frågan är om
            Socialdemokraterna vill och vågar.
          </note>
          <note>
            Vi är övertygade om att man kan minska utsläppen av koldioxid
            och andra växthusgaser med 8 %
          </note>
          <note>
            fram till 2010 om bara den politiska viljan finns. Det ska vara
            möjligt att tanka förnybara klimatneutrala bränslen på alla bensinmackar,
            vilket också ökar valfriheten för konsumenten.
          </note>
          <note>
            Med skärpta byggregler för nybyggnation när det gäller energiförbrukning
            minskar vi utsläppen samtidigt som hyresgäster och villaägare
            får mer pengar över till annat. Med ekonomiska styrmedel kan vi
            stimulera ett mer miljövänligt beteende. Det kan t.ex.
          </note>
          <note>
            ske genom en klimatrelaterad landningsavgift för flyget, genom
            ökad skatteväxling, genom kraftigt reducerad beskattning på bilar
            som går att köra på annat än bensin och diesel, genom mer investeringar
            i järnväg och betydligt mindre investeringar i nya fyrfältsmotorvägar.
          </note>
          <note>
            Förslagen finns där. Möjligheterna finns där. Vi väntar på regeringens
            ställningstagande. På de borgerliga partierna har vi ingen anledning
            att vänta.
          </note>
          <note>
            Klimatpolitiken är ju för dem närmast en blind fläck.
          </note>
          <note>
            (Applåder)
          </note>
          <note>
            Anf. 40 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Det har nu gått en dryg månad sedan de fasansfulla
            terrordåden i USA skakade världen.
          </note>
          <note>
            Bilderna av World Trade Center i lågor finns i vårt minne som
            en förfärlig påminnelse om världen av i dag. I varje nyhetssändning,
            i varje dagstidning påminns vi om terrorismen: människor i sorg,
            bombastiska uttalanden från talesmän för terrornätverket al-
          </note>
          <note>
            Quaida, spridning av mjältbrandsbakterier och människor på flykt.
            Ingen av oss lämnas oberörd av detta.
          </note>
          <note>
            Det är en tid av starka känslor, en tid av växande otrygghet.
          </note>
          <note>
            Herr talman! I tider av oro behöver vi varandra.
          </note>
          <note>
            Jag har alltsedan den 11 september manat till allvar och samling,
            till beslutsamhet och ansvarskänsla för det samhälle som vi har
            byggt upp tillsammans och som vi, trots alla dess brister, känner
            stolthet över.
          </note>
          <note>
            Också i vårt land har det upptäckts brev med okänt innehåll.
            Även om ingen smitta har hittats i de svenska försändelserna är
            det viktigt att ansvariga myndigheter fortsätter att arbeta för
            högtryck. På samma sätt är det viktigt att vi som har att leda
            landet lever upp till vårt ansvar.
          </note>
          <note>
            Men många behöver dela ansvaret. Få saker skrämmer så som hot
            kopplade till nukleära, biologiska och kemiska stridsmedel. Vad
            vi står inför är dåd avsedda att skapa just oro. Rädsla och handlingsförlamning
            är terrorismens yttersta syfte. Oron får inte överskugga beslutsamheten
            att handla. Allvar är vad som krävs, och konstruktivt samarbete.
          </note>
          <note>
            När det gäller de nukleära, biologiska och kemiska hoten finns
            redan en arbetsgrupp i funktion inom
          </note>
          <note>
            Regeringskansliet. Den består av en rad myndigheter och departement
            och har i uppgift att samordna förberedelser, uppmärksamma brister
            och förbättra beredskapen och förmågan hos ansvariga myndigheter
            att samordna och hantera hot och händelser av denna typ.
          </note>
          <note>
            I budgetpropositionen avsattes 10 miljoner kronor för att stärka
            detta samarbete. Regeringen har med anledning av den senaste tidens
            händelser givit gruppen direktiv och resurser för att påskynda
            arbetet. Ett exempel på nya åtgärder är att en jourberedskap nu
            byggs upp, som gör det möjligt att få kontakt med viktiga forskare
            dygnet runt och året runt, en beredskap som tidigare inte funnits.
          </note>
          <note>
            Även det internationella samarbetet har intensifierats på alla
            nivåer i olika organ. På fredag kommer
          </note>
          <note>
            EU:s stats- och regeringschefer för andra gången på en månad
            att mötas för att bl.a. diskutera kampen mot den internationella
            terrorismen. På global nivå är ett revitaliserat FN nyckeln till
            framgång. För en vecka sedan beslöt regeringen ska underteckna
            FN:s konvention om bekämpning av finansieringen av terrorism.
            Ett femtontal olika åtgärder planeras nu också inom ramen för
            Justitiedepartementets ansvarsområde i samarbete med övriga EU-länder,
            FN och Europarådet.
          </note>
          <note>
            Trots den stora mängd insatser som vi har vidtagit sedan terrordåden
            för en dryg månad sedan måste vi ändå fråga oss: Räcker detta?
            Är Sverige tillräckligt rustat i kampen mot den internationella
            terrorismen?
          </note>
          <note>
            Vi måste vända på alla stenar och på nytt genomlysa samhällets
            beredskap. I regeringsförklaringen utlovade jag initiativ till
            sådana insatser. Regeringen kommer under hösten att tillkalla
            en särskild utredningsman med följande uppdrag, som vi kommer
            att samråda med riksdagens partier omkring:
          </note>
          <note>
            För det första ska en kartläggning och analys göras av myndigheternas
            beredskap inför extraordinära händelser och deras arbete i anslutning
            till och tiden efter händelserna i USA den 11 september. Hur fungerade
            rutiner, samband, jourlistor, instruktioner och förordningar?
          </note>
          <note>
            För det andra ska utredaren se över Sveriges förutsättningar
            att bidra i det internationella samarbetet.
          </note>
          <note>
            På detta område pågår för närvarande ett intensivt internationellt
            lagstiftningsarbete t.ex. vad avser information om bankkonton.
            Utredaren ska dock belysa om det alltjämt finns luckor i regelsystemet
            eller i myndigheternas förutsättningar att verka över gränserna
            i extraordinära situationer.
          </note>
          <note>
            För det tredje ska utredaren se över om prioriteringarna är optimala
            och resurstilldelningen tillräcklig inom och mellan de många sektorer
            och myndigheter som berörs.
          </note>
          <note>
            För det fjärde ska utredaren överväga om det på några områden
            finns behov av en särskild lagstiftning vid extraordinära situationer.
            I Sverige har vi på flera områden särskild lagstiftning som kan
            sättas i kraft vid krig och krigsfara. Något motsvarande regelsystem
            finns dock inte för andra extrema händelser. Bör ett sådant införas?
          </note>
          <note>
            För det femte ska utredaren översiktligt studera lagstiftning
            och centralt myndighetsarbete i några med Sverige jämförbara länder.
            Särskilt bör uppmärksammas insatserna som vidtagits efter den
            11
          </note>
          <note>
            september 2001. Vad kan vi lära av andra länder?
          </note>
          <note>
            Så långt det i regeringsförklaringen aviserade uppdraget.
          </note>
          <note>
            Herr talman! Ingen vettig människa vill se bomber falla. Ingen
            vettig människa vill att oskyldiga personer ska komma till skada.
            De allra flesta av oss känner stort obehag inför det som nu sker
            i Afghanistan.
          </note>
          <note>
            Jag förstår att många undrar hur FN kan sanktionera bombningar
            av ett land såsom nu sker. Jag tror att det är avgörande att vi
            lugnt och sakligt försöker bena upp de frågeställningar som är
            aktuella.
          </note>
          <note>
            Först: Alla länder har rätt till självförsvar - artikel
          </note>
          <note>
            51 i FN-stadgan. FN:s säkerhetsråd har i två resolutioner bekräftat
            att denna rätt till självförsvar gäller även vid storskaliga terroristattacker
            som den som drabbade USA den 11 september.
          </note>
          <note>
            Rätten till självförsvar omfattar även militära medel. Men -
            det tål att understrykas: En militär aktion måste ske i överensstämmelse
            med folkrätten. Det betyder att den måste vara riktad mot legitima
            och avgränsade mål. Det betyder att varje insats måste vara proportionerlig
            i förhållande till sitt syfte. Det betyder att den som genomför
            aktionen så långt det är möjligt måste se till att oskyldiga civila
            inte drabbas.
          </note>
          <note>
            Förenta staterna och Storbritannien bör nu återkommande rapportera
            till säkerhetsrådet på det sätt som man redan börjat med. Hittills
            har FN:s säkerhetsråd givit ett enhälligt stöd för de militära
            aktionerna. Enighet råder om att aktionerna står i överensstämmelse
            med FN-stadgan och de två säkerhetsrådsresolutionerna. Denna syn
            delas också av årets fredspristagare FN:s generalsekreterare Kofi
            Annan.
          </note>
          <note>
            För svensk utrikespolitik har folkrätten alltid varit en hörnsten.
            Världen behöver ett regelverk som skyddar människors säkerhet
            i alla nationer, såväl små nationer som stora. Världen behöver
            regler som slår fast att den gemensamma utgångspunkten alltid
            måste vara alla människors lika värde.
          </note>
          <note>
            För detta finns FN och folkrätten. FN-stadgan är det främsta
            rättesnöret för det internationella samfundet. Den kom till för
            snart 60 år sedan i en tid då konflikter var något som huvudsakligen
            förekom mellan stater. Allt kunde inte förutses av FN-stadgans
            fäder. Hoten mot internationell fred och säkerhet förändras. Folkrätten
            måste följa med, utvecklas och anpassas.
          </note>
          <note>
            Herr talman! Vem ska göra en sådan tolkning?
          </note>
          <note>
            Vem ska stå för att folkrätten ständigt förändras och anpassas
            till sin samtid? Som jag ser det finns det bara ett svar: FN och
            dess säkerhetsråd. Detta är vad som just nu sker. Säkerhetsrådet
            har givit sitt omdöme. Vi har i dag ett FN och ett säkerhetsråd
            som tar sitt ansvar, som fyller det tomrum och de oklarheter som
            kan finnas i folkrätten.
          </note>
          <note>
            Naturligtvis gör FN mer än så. FN:s flyktingkommissarie har agerat
            snabbt för att minska det humanitära lidandet i Afghanistan. Världssamfundet
            ställer upp med resurser - drygt 300 miljoner kronor från svensk
            sida. FN:s säkerhetsråd har agerat snabbt för att stoppa tillflödet
            av pengar till den internationella terrorismen och antagit nödvändiga
            resolutioner som nu tillämpas i nationell lagstiftning. FN:s generalsekreterare
            har agerat snabbt för att förbereda återuppbyggnaden av ett demokratiskt
            och fritt Afghanistan och utsett den förre algeriske utrikesministern
          </note>
          <note>
            Brahimi som ansvarig för arbetet. Listan kan göras längre.
          </note>
          <note>
            Säkerheten i världen är beroende av alla de verksamheter FN ägnar
            sig åt. Framför allt är vår gemensamma säkerhet beroende av ett
            starkt FN. Kampen mot terrorn ökar nu sammanhållningen i världen.
            Det är inte en kamp mot en religion, mot muslimer. Det är en kamp
            mot mördare och mot terrorister. Det är den kampen som förenar.
            Det är en kamp för demokrati och för människovärdet.
          </note>
          <note>
            En helt ny koalition har vuxit fram mellan nästan samtliga världens
            länder. Sida vid sida står i dag stater som vi vant oss vid att
            se på som bittra fiender.
          </note>
          <note>
            Där står USA och Ryssland; där står Indien och Pakistan. Det
            är en helt ny situation som mitt i oron inger hopp. Hoppingivande
            är också att tendensen mot ett allt svagare amerikanskt engagemang
            i FN nu viker. USA närmar sig åter FN.
          </note>
          <note>
            Vi har i dag ett väsentligt starkare FN än på länge.
          </note>
          <note>
            Detta ska vi värna, inte undergräva genom att ifrågasätta säkerhetsrådets
            rätt att tolka folkrätten. Detta är centralt. Om man hamnar i
            en situation där man ifrågasätter säkerhetsrådets rätt att tolka
            folkrätten blir det också möjligt att ifrån denna talarstol göra
            likhetstecken mellan det som nu sker i Afghanistan och det som
            sker och har skett i Tjetjenien. Att vi alltid har tagit avstånd
            från det ryska övervåld som sker i
          </note>
          <note>
            Tjetjenien är ju ett uttryck för just vår anslutning till folkrätten.
            Rysslands kampanj i Tjetjenien har inget stöd av FN:s säkerhetsråd.
            Det är ett våld som inte är proportionerligt i förhållande till
            sitt syfte. Men för den som inte utgår från folkrätten blir det
            lätt att sätta likhetstecken mellan självförsvarsaktionen i Afghanistan
            och Rysslands övervåld i Tjetjenien. Jag varnar för en sådan hållning.
          </note>
          <note>
            FN fungerar på många sätt precis som vi i ett litet land som
            Sverige önskar: med kraft i sitt agerande, med stark uppslutning
            från medlemsländerna och med förmåga att värna freden, demokratin
            och människovärdet.
          </note>
          <note>
            Herr talman! I denna internationella, storpolitiska tid, som
            ju så direkt påverkar vår vardag, blir det väldigt svårt att i
            en sådan här debatt plötsligt växla spår till att tala om skattelagstiftningen
            för svenska företag eller till att diskutera vägbyggen i Norrlands
            inland eller till att föra samtal om betygssystemets konstruktion
            i den svenska skolan. Allt sådant är viktigt. Det engagerar oss.
            Vi brinner för det. Men samtidigt, i en tid som denna, förstår
            vi att det just nu också finns andra och större saker att samlas
            omkring än det som för tillfället är stridsfrågorna i svensk inrikespolitik.
            Därför ville jag, herr talman, använda denna partiledardebatts
            första inlägg till att göra denna principiella deklaration om
            hur vi ser på folkrätten och FN:s betydelse.
          </note>
          <note>
            (Applåder)
          </note>
          <note type="speaker">
            Anf. 41 BO LUNDGREN (m) replik:
          </note>
          <note>
            Herr talman! Det är en styrka för Sverige att det finns en så
            bred enighet när det gäller synen på det tragiska som inträffade
            i New York och Washington, vad som måste ske och hur folkrätten
            ska tolkas. Det är bra att Göran Persson är så tydlig i det avseendet.
          </note>
          <note>
            Det har ju lett till att vi reservationslöst från moderat sida
            har kunnat enas med regeringen i detta ställningstagande. Jag
            uppskattar att Göran Persson tog den tid han gjorde för att utreda
            just folkrättens stora betydelse och hur man ska tolka den. Därom
            finns inga som helst delade meningar oss emellan.
          </note>
          <note>
            Det är kanske bra att det emellanåt blir den typen av debatter
            som bär en mer allvarlig prägel. Jag kan hålla med Göran Persson;
            jag har också funderat lite grand kring vad man tar upp, hur viktigt
            det än är, med det som till en del har funnits med i debatten.
          </note>
          <note>
            Men som Göran Persson själv sade finns det ytterligare utrymme.
            En mycket allvarlig sak som är mer övergripande är synen på den
            ekonomiska utvecklingen, alldeles oavsett hur den påverkas av
            vad som skedde den 11 september. Jag känner ett mycket stort bekymmer
            över att vi går in i lågkonjunkturen, en lågkonjunktur som kan
            bli mycket djupare än någon egentligen har förutsett, då fler
            kan tappa jobbet och färre får en chans att få ett nytt. Och jag
            måste be statsministern att använda den förhållandevis korta tid
            som finns till att försöka förklara regeringens passivitet i denna
            fråga, därför att lika mycket beröm som jag kan ge Göran Persson
            i det som förenar oss, lika mycket kritik har jag anledning att
            ge för den passivitet som regeringen trots allt visar när det
            gäller det viktiga för var och en att kunna få jobb och att känna
            att ekonomin kan växa bättre även i en lågkonjunktur. Göran Persson,
            varför vill regeringen inte gå ut till riksdagen med förslag som
            kan öka tillväxten och skapa möjligheter till fler jobb?
          </note>
          <note>
            Anf. 42 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Bo Lundgrens fråga är naturlig. Den tillhör naturligtvis
            riksdagens skyldighet och rätt att diskutera.
          </note>
          <note>
            Jag ska villigt erkänna att jag känner mig osäker på den ekonomiska
            utvecklingen. Jag är nog inte ensam där. Jag tror att vi alla
            just nu söker efter tecken: I vilken riktning går det?
          </note>
          <note>
            Min bedömning är den att vi går in i en fas av avmattning som
            ändock nästa år har förutsättning att vända uppåt. Så tror vi
            från regeringens sida att det kommer att utveckla sig. Där är
            vi en del i en ganska stor internationell kör. Det är en samfälld
            bedömning just nu. Men vi vet inte.
          </note>
          <note>
            Men då är det viktigt att man för en politik som medger nya initiativ
            och som också lämnar utrymme för att möta en nedgång som kan bli
            kraftigare än den som vi nu ser.
          </note>
          <note>
            Vi har under de gångna åren med stöd av en riksdagsmajoritet
            byggt upp marginaler i svensk offentlig ekonomi. Vi är inte trängda
            statsfinansiellt. Nästa år stimulerar vi t.o.m. den svenska inhemska
            efterfrågan med ca 40 miljarder kronor och har ändå ett överskott
            i de offentliga finanserna. Det är ett styrkebesked.
          </note>
          <note>
            Det var dit vi ville komma, att i lite sämre tider kunna säga
            till barnfamiljer, pensionärer och andra att vi står för en politik
            som också i sämre tider syftar till utjämning. Vi tror att den
            trygghet som ligger i rättvisan är en drivkraft också för ekonomiska
            initiativ. Vi håller fast vid den politiken.
          </note>
          <note>
            Därutöver gör vi, som ni alla vet, en omfattande regionalpolitisk
            satsning, en omfattande satsning på infrastrukturen samt en omfattande
            satsning på högskola och forskning. Det är en politik som jag
            uppfattar som offensiv. Men jag skulle aldrig drömma om att säga
            att det är en politik som i alla lägen gör att jag känner mig
            lugn. Det kan ingen statsminister göra någonstans i världen i
            dag.
          </note>
          <note>
            (Applåder)
          </note>
          <note type="speaker">
            Anf. 43 BO LUNDGREN (m) replik:
          </note>
          <note>
            Herr talman! Det är självfallet bra att vi har kommit ur den
            kniptång som gångna decennier har satt
          </note>
          <note>
            Sverige i. Men det som bekymrar mig är att när de offentliga
            marginalerna, åtminstone för tillfället, kan synas betryggande
            - det finns tendenser även där som är oroande och som vi måste
            vara medvetna om - är de privata marginalerna alltför små.
          </note>
          <note>
            Statsministern säger att han är oroad över den ekonomiska utvecklingen.
            De prognoser som nu lämnas visar på en stark nedgång i år och
            en möjlig återhämtning nästa år. Jag gissar att de flesta är beredda
            att skriva under på att det finns en större risk att det blir
            sämre än att det blir bättre. Vi ska alltid hoppas på att det
            blir bättre, men det finns en sådan risk.
          </note>
          <note>
            Nu går det ju inte att bara hoppas och tro. Man måste också göra
            någonting konstruktivt.
          </note>
          <note>
            Den debatt som vi har haft i den för oss övergripande och dominerande
            frågan om FN:s roll, om folkrätten, om synen på terroristbekämpning
            har visat att regeringsunderlaget verkar något splittrat i den
            frågan. Det innebär en möjlighet för Göran Persson att frigöra
            sig också i andra avseenden, från den inlåsning som har lett till
            svårigheter att vidta de åtgärder på skatteområdet och på andra
            områden som kan ge oss en starkare krona, som kan vända flödena
            så att kronan blir starkare och inflationsrisken blir mindre och
            som kan göra så att inte välståndet urholkas på det sätt som redan
            har skett.
          </note>
          <note>
            Den stora frågan är: Är regeringen beredd att överge den vänsterallianspolitik
            som har gjort att vi går in i en lågkonjunktur med den högsta
            arbetslösheten någonsin? Är man beredd att vidta de åtgärder för
            småföretagare som inte bara vi moderater utan också de andra borgerliga
            partierna har lagt fram förslag om på riksdagens bord? Är statsministern
            beredd att låta finansutskottet gå ifrån de gränser som finns?
          </note>
          <note>
            Är socialdemokraterna beredda att utnyttja möjligheterna att
            här i riksdagen skapa en bred allians också för en politik som
            motverkar lågkonjunkturen, som innebär mindre regleringar och
            mindre byråkrati, som leder till att det blir lättare att anställa
            och som gör att man kan slopa överbeskattningen för företagen?
          </note>
          <note>
            (Applåder)
          </note>
          <note>
            Anf. 44 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag sätter värde på Bo Lundgrens erkännande att
            vi nu har kommit ur den kniptång när det gäller offentliga finanser
            som Sverige har befunnit sig i under en mycket lång tid. Ja, det
            har vi gjort och det ska vi tacka den här riksdagen och dess föregångare
            för. Det har varit ett hårt och tålmodigt arbete. Men vi har nu
            skaffat oss en frihet. Det är bra att vi alla ser den. Vi behöver
            den om vi ska klara de stora åtaganden som vi har på välfärdsområdet.
          </note>
          <note>
            Sedan är det ingen hemlighet för Bo Lundgren eller för någon
            annan att det samarbete som vi har med Miljöpartiet och Vänsterpartiet
            omfattar inte utrikespolitik, säkerhetspolitik och Europafrågor.
            Jag tror inte att jag behöver fördjupa mig i varför vi har gjort
            det valet. Det är säkert ett naturligt ställningstagande från
            alla tre partier.
          </note>
          <note>
            Däremot har vi inte kommit så långt som vi skulle ha önskat med
            det samarbete som vi har haft om den ekonomiska politiken, om
            sysselsättningspolitiken, om miljöpolitiken och om jämställdhetsfrågorna.
            Men
          </note>
          <note>
            Sverige är i alla avseenden i dag i ett läge då vi har bättre
            förutsättningar än vad vi hade i motsvarande konjunkturfas vid
            tidigare tillfällen. Samarbetet kan naturligtvis ta åt sig en
            del av äran för detta.
          </note>
          <note>
            Om Bo Lundgren bjuder in till ett brett samarbete är jag alltid
            öppen för ett sådant. Men låt mig göra ett klarläggande på en
            punkt.
          </note>
          <note>
            Det är tre saker som går igenom i de borgerliga partiernas gemensamma
            ekonomiska politik: massiva utförsäljningar av statliga företag,
            stora skattesänkningar med dålig fördelningspolitisk profil utöver
            dem som regeringen redan gör och dessutom en finansiering av skattesänkningarna
            som ofta innehåller det som vi trodde att man hade kommit bort
            ifrån, nämligen s.k. dynamiska effekter, dvs. att de finansierar
            sig själva.
          </note>
          <note>
            En sådan politik är vi inte beredda att samarbeta omkring. Den
            har lett oss in i fördärvet tidigare. Vi ska inte tillbaka dit
            en gång till.
          </note>
          <note>
            (Applåder)
          </note>
          <note type="speaker">
            Anf. 45 GUDRUN SCHYMAN (v) replik:
          </note>
          <note>
            Herr talman! Bo Lundgren stöder regeringens tolkning av folkrätten
            reservationslöst, och regeringen stöder USA:s bombningar i Afghanistan
            reservationslöst.
          </note>
          <note>
            Det finns andra tolkningar av folkrätten. Vi är helt överens
            om att det är FN och folkrätten som ska gälla. Det är alldeles
            riktigt att länder har rätt till självförsvar enligt artikel 51.
            Men, precis som statsministern sade, finns det också regler för
            hur den rätten ska användas. Det finns även en restriktion som
            innebär att man kan använda sig av den rätten i avvaktan på att
            säkerhetsrådet fattar de nödvändiga beslut som krävs för att upprätthålla
            fred och säkerhet. Ett beslut om en ny resolution med konkreta
            förslag fattades också i FN den 28 september.
          </note>
          <note>
            Jag är inte ensam om att hävda att frågan i och med detta borde
            föras tillbaka till säkerhetsrådet. Jag är inte ensam om att hävda
            att det går att tolka folkrätten så att det är säkerhetsrådet
            som ska ta ställning till bevisen och som ska diskutera vad som
            ska göras.
          </note>
          <note>
            Sverker Åström och Maj Britt Theorin har framfört samma tolkningar,
            och det finns många fler, inte bara i Sverige utan också i andra
            länder.
          </note>
          <note>
            Det är inte att försvaga FN och FN:s nutida och framtida roll
            att föra en aktiv diskussion om folkrätten och tolkningen av den
            utifrån att vi befinner oss i ett nytt läge. Detta har aldrig
            hänt förr. Nu ska vi diskutera hur vi ska förhindra att det händer
            igen.
          </note>
          <note>
            Det är också många, som i likhet med mig, ser hur våldsspiralen
            trappas upp, och de varnar för att de militära insatserna och
            bombningarna i själva verket spelar terroristerna i händerna.
          </note>
          <note>
            Anf. 46 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Reservationslöst stöd för USA:s rätt att försvara
            sig - självförsvarsrätten är ett fundament i folkrätten. Men när
            USA försvarar sig ska den rätten också utnyttjas på ett sådant
            sätt att den står i överensstämmelse med internationell lag, och
            då har jag talat om vad som gäller. Det är oerhört viktigt att
            inse att det finns två led i resonemanget. Det är inte fråga om
            ett reservationslöst stöd för olika typer av insatser, utan om
            ett reservationslöst stöd för USA:s rätt att försvara sig. Det
            var det första.
          </note>
          <note>
            Jag hade hoppats att Gudrun Schyman skulle ta tillfället i akt
            att rätta till sitt misstag om Tjetjenien.
          </note>
          <note>
            Det är faktiskt så att vi alla har protesterat mot Rysslands
            oproportionerliga våld i Tjetjenien. Det är orimligt att använda
            Tjetjenien som någonting som är en parallell till det som nu sker
            i Afghanistan, såvida man inte helt bortser från folkrätt. Passa
            på, Gudrun
          </note>
          <note>
            Schyman, att använda den sista repliken till att faktiskt inte
            hamna i den positionen!
          </note>
          <note>
            Sedan är det på det viset, herr talman, att det initiativ som
            jag talade om med Lars Leijonborg om ett brett svenskt samarbete
            för en rättvisare värld kommer vi socialdemokrater alltid att
            utgå från. Detta samarbete måste bygga på en uppslutning kring
            internationell folkrätt, annars är det meningslöst.
          </note>
          <note>
            (Applåder)
          </note>
          <note type="speaker">
            Anf. 47 GUDRUN SCHYMAN (v) replik:
          </note>
          <note>
            Herr talman! Självklart ska vi sluta upp kring den internationella
            rätten. Det är därför som vi också i detta läge ska se till att
            den inte missbrukas. Det är därför som vi ska se till att det
            blir fullständigt klart att enskilda länder inte kan ta den internationella
            ordningen i egna händer.
          </note>
          <note>
            Jag vill gärna höra av Göran Persson hur han ser på möjligheten,
            om USA tycker att det finns terrororganisationer i andra länder,
            att utvidga de militära insatserna - man har talat om det - till
            att också gälla andra länder. Tycker Göran Persson att det är
            säkerhetsrådet som ska fatta beslut om en sådan utvidgning? Eller
            har USA rätt att göra det på egen hand för att det sedan ska diskuteras
            och bedömas i säkerhetsrådet? Vem ska ha initiativet - det är
            det frågan handlar om - är det en enskild stat eller är det säkerhetsrådet?
          </note>
          <note>
            När det gäller Tjetjenien handlade frågan om att det då var fullständigt
            klart för var och en att militära medel inte är något sätt att
            bekämpa terrorismen på, och det var därför jag tog upp den. Det
            var en klarhet då, men tydligen inte nu.
          </note>
          <note>
            Anf. 48 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Den här debatten har handlat om folkrätt. För man
            in en jämförelse mellan Tjetjenien och Afghanistan i debatten
            har man nog anledning att nyansera och precisera sitt resonemang.
            Det vore ju ohyggligt dystert om vi i Sveriges riksdags kammare
            hade partier som folkrättsligt hamnade i läget att
          </note>
          <note>
            Ryssland hade rätt att bomba i Tjetjenien men att
          </note>
          <note>
            USA och Storbritannien inte hade rätt till självförsvar i Afghanistan.
            Tänk igenom detta ordentligt!
          </note>
          <note>
            Sedan folkrätten återigen. Är det så att USA,
          </note>
          <note>
            Storbritannien eller andra ser att det pågår ett arbete som syftar
            till att stödja terrorister, har FN sagt att alla de som stöder,
            finansierar, härbärgerar internationell terrorism är delaktiga
            av terrorismen. Självförsvarsrätten gäller också där. Då ska man
            kunna förete tydliga bevis och göra det mycket troligt att det
            hänger ihop på så sätt. Den aktuella situationen, som jag har
            läst den, är inte av det slaget att något sådant andra land är
            aktuellt. Men skulle det vara aktuellt ska det också prövas enligt
            folkrättens regler, ingenting annat. Allt annat leder ut i ett
            tillstånd där vi som litet land så småningom kommer att finna
            att vi är rättslösa.
          </note>
          <note type="speaker">
            Anf. 49 ALF SVENSSON (kd) replik:
          </note>
          <note>
            Herr talman! Det var utomordentligt välgörande att Göran Persson
            så entydigt redde ut vad folkrätten tillåter och inte tillåter.
            Göran Perssons anförande var ju ett utomordentligt skarpt vidräknande
            med de två stödpartier som regeringen har i en lång rad frågor.
          </note>
          <note>
            Göran Persson nämnde att här står Indien och Pakistan sida vid
            sida och Ryssland och USA sida vid sida och att hela säkerhetsrådet
            är enigt. Det skulle då ha tett sig utomordentligt konstigt om
            inte vi skulle kunna få till stånd ett samförstånd över den s.k.
          </note>
          <note>
            blockgränsen i vårt land. Det är samtidigt sällsamt att ett par
            av riksdagens partier ska förfäkta de ståndpunkter som man har
            gjort här i dag.
          </note>
          <note>
            Jag tycker också att det är utomordentligt bra att det förbereds
            ett arbete i regeringen som handlar om hur Sverige ska kunna förbereda
            sig för eventuella aktioner av något nära nog otänkbart slag i
            en framtid.
          </note>
          <note>
            Jag tror också att det är viktigt - politik handlar ju också
            om opinionsbildning, det tror jag att vi alla är överens om -
            att vi talar om hur tryggheten kan förstärkas runtom där vi verkar
            och finns - i familj, i skola, på arbetsplatser - och vågar samtala
            om de här frågorna och fundera över hur tryggheten förstärks i
            vår miljö där vi dagligdags befinner oss.
          </note>
          <note>
            Herr talman! Jag tyckte att det var tilltalande att
          </note>
          <note>
            Göran Persson med sådant allvar strök under de här frågorna.
            Det var bara synd att Göran Persson, när han sedan tog upp inrikespolitiken,
            sopade med en kvast som inte var särskilt seriös då han talade
            om att borgerligheten ska sälja ut en enorm mängd och att borgerligheten
            sysslar med dynamiska effekter, för det var ju inte korrekt.
          </note>
          <note>
            Anf. 50 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vad glad jag blir om jag har fel. Då kan väl Alf
            Svensson berätta för mig vad det är för försäljningsintäkter som
            kristdemokraterna har i sin budget på 160 miljarder kronor och
            som är till utförsäljning av statliga företag. Vad är det för
            någonting?
          </note>
          <note>
            Är det Vattenfall som ska säljas? Vad står på listan,
          </note>
          <note>
            Alf Svensson? Detta är det första.
          </note>
          <note>
            Det andra är att man talar om att man ska finansiera stora skattesänkningar
            för de bäst ställda genom att höja produktiviteten i vård och
            omsorg. Det innebär att de som i dag arbetar ska göra lite mer
            eller att de som i dag arbetar ska bli några färre men att arbetsuppgiften
            ska vara lika stor. Det är vad som menas med produktivitet om
            det i den andra kolumnen står att det ska sparas 9,7 miljarder
            kronor. Utveckla gärna det där! Jag tror inte att det där är möjligt.
            Jag tror att när det möter verkligheten finns det ingen sådan
            rimlig politik att lansera, och då finns inte besparingen. Men
            vi vet ju att den stora skattesänkning som är utlovad kommer att
            genomföras, och sedan försätter man sig i ett läge som vi har
            sett förut. Det var detta som jag upprördes över och kallade för
            dynamiska effekter.
          </note>
          <note>
            Trygghet är att veta att också den som är diabetiker är försäkrad
            vid arbetslöshet och sjukdom.
          </note>
          <note>
            Trygghet är att veta att alla är med i de skyddsnät som vi bygger
            upp.
          </note>
          <note>
            Trygghet är att barn och gamla står i centrum för våra ansträngningar.
          </note>
          <note>
            Trygghet är att Sverige växer och utvecklas.
          </note>
          <note>
            Låt oss tala om trygghet. Det är ett fantastiskt ord, en stark
            signal i en orolig tid som rymmer allt av konstruktiv politik.
            Men svara gärna på frågan om utförsäljningar och dynamiska effekter.
          </note>
          <note>
            (Applåder)
          </note>
          <note type="speaker">
            Anf. 51 ALF SVENSSON (kd) replik:
          </note>
          <note>
            Herr talman! Göran Persson kan vara glad, för han har fel. Hoppas
            att glädjen håller i sig ett tag.
          </note>
          <note>
            När vi pratar om produktionsökning så behöver inte Göran Persson
            börja tala om sjukvård och offentlig sektor. Tala om svenskt näringsliv!
            De behöver omedelbart få förbättringar, inte minst småföretagsamheten.
            Det nämnde jag i mitt anförande, och det skulle förvåna mig om
            inte också Göran Persson, åtminstone så småningom, kommer till
            insikten att detta är nödvändigt för att vi ska hålla uppe de
            siffror på ekonomisk tillväxt som regeringen för närvarande tvingas
            skriva ned - dag efter dag, höll jag på att säga.
          </note>
          <note>
            Göran Persson kommer sedan in på trygghet. Men det är väl ändå
            inte så att Göran Persson har monopol på trygghet? När Göran Persson
            föreslår skattesänkningar är det alltid korrekt. När Göran Persson
            föreslår utförsäljningar, för Göran Persson har ju så småningom
            kommit fram till att det är en görlig metod, är det alltid den
            korrekta nivån. Det här monopoliserandet som Göran Persson ständigt
            håller på med när vi kommer in på inrikespolitik är inte riktigt
            trovärdigt.
          </note>
          <note>
            Det är inte så att regeringen har monopol på all klokskap och
            på alla idéer som lanseras här, idéer som
          </note>
          <note>
            Göran Persson inte så sällan tar till sig efterhand, och ofta
            för sent.
          </note>
          <note>
            Tiden har naturligtvis gått ut nu för att vi ska kunna fortsätta
            och resonera om vad som står i Kristdemokraternas budgetmotion,
            men jag vill med bestämdhet påstå att Göran Persson har läst den
            alldeles för lättvindigt - om han över huvud taget har läst den.
          </note>
          <note>
            (Applåder)
          </note>
          <note>
            Anf. 52 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det var ju synd att inte Alf Svensson kunde kommentera
            det enkla faktum att Kristdemokraterna år 2002 ska sälja statliga
            tillgångar för 40
          </note>
          <note>
            miljarder kronor. 2003 ska man sälja för ytterligare
          </note>
          <note>
            60 miljarder och 2004 för ytterligare 60 miljarder. Jag påstår,
            Alf Svensson, att ni tänker sälja ut Vattenfall.
          </note>
          <note>
            Det är vad det handlar om. Eller så tänker ni sälja ut det som
            finns kvar av Telia, jag vet inte vilket, om ni ska upp i den
            typen av tal. Dessutom finns ju samma siffror hos Moderaterna,
            så det är uppenbarligen samordnat.
          </note>
          <note>
            Låt mig bara göra klart en sak. Vi vill ha ett statligt ägande
            också i svenskt näringsliv. Det ska vara ett uttryckt för ägande
            vid sidan av ett stort, privat, vitalt ägande. Ibland ska det
            vara kooperativt ägande, såväl konsumentkooperativt som producentkooperativt.
            Ibland ska det vara kommunalt ägande. Det ska vara en blandad
            ekonomi. Jag har utomordentligt svårt att se vari klokskapen består
            i att nu sätta ut 160
          </note>
          <note>
            miljarder kronor i försäljningsintäkter, dessutom i en tid då
            ekonomin vänder nedåt. Vem ska vi, enkelt utryckt, ge bort Vattenfall
            till?
          </note>
          <note>
            Det är en dålig politik. Det är en politik som har tillämpats
            förut, under perioden 1991-1994. Det var ingen framgångsrik försäljning
            som gjordes då heller.
          </note>
          <note>
            Det är därför jag är kritisk, Alf Svensson. Jag har nog, sorgligt
            nog, inte läst fel, utan detta finns i
          </note>
          <note>
            Kristdemokraternas partimotion. Om sedan inte Alf
          </note>
          <note>
            Svensson har sett det har jag ingen synpunkt på det.
          </note>
          <note>
            Det är sådant som händer en hårt arbetstyngd partiledare. Det
            är mänskligt. Men titta på det, och försök i nästa debatt svara
            på varför vi nu, när ekonomin vänder nedåt, ska sälja ut fin egendom
            som vi äger gemensamt. Det är obegripligt.
          </note>
          <note>
            (Applåder)
          </note>
          <note type="speaker">
            Anf. 53 LENA EK (c) replik:
          </note>
          <note>
            Herr talman! Också jag vill för Centerpartiets räkning säga att
            vi uppskattar den samsyn som finns när det gäller folkrätten och
            synen på FN:s roll och säkerhetsrådets arbete.
          </note>
          <note>
            Det som jag tänkte fråga statsministern om handlar om vanliga
            människors oro för sin egen ekonomi i ett läge när människor verkligen
            funderar över det som händer i världen och hur det spiller över
            gränserna in i Sverige. En av de saker som bekymrar väldigt mycket
            är ju de människor som har en besvärlig familjeekonomi och som
            nu inser att det kan stunda ännu hårdare tider.
          </note>
          <note>
            Jag förstår inte den budget som har lagts fram från regeringens
            sida och den politik som förs där man över huvud taget inte diskuterar
            lägstaersättningarna och den nivå som finns för människor som
            är arbetslösa, som är sjuka eller som är föräldralediga. Framför
            allt gäller det den stora grupp som inte ens kommer in och får
            del av de här ersättningarna för att de inte har hunnit kvalificera
            sig än.
          </note>
          <note>
            Man kan fundera på synen på unga människor och deras upplevelse
            av rättssamhälle och trygghet i Sverige när en ung student bara
            har 20 kr om dagen i sjukersättning. Med en sådan ersättningsnivå
            förstår ju alla att det handlar om att blir man sjuk får man gå
            till socialen. Det är inte bra när det är en sådan situation för
            unga människor.
          </note>
          <note>
            I ett sådant här ekonomiskt läge ska det vara stabilitet och
            trygghet och en lugn och stadig hand i ekonomin. Jag uppskattar
            att man sätter upp nya mål, t.ex. målet om att minska antalet
            socialbidragstagare.
          </note>
          <note>
            Men hur ska det gå till i den rådande ekonomiska konjunkturen
            och med de förslag som föreligger?
          </note>
          <note>
            Anf. 54 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det finns all anledning att ta människors oro på
            allvar. Jag är själv orolig. Alla som sitter i den här kammaren
            är oroliga. Vi kanske inte kan sätta oss in i hur alla människor
            har det. Det är förmätet. Men vi delar oron. Jag inser att i tider
            av ekonomisk osäkerhet är det de människor som har de minsta marginalerna
            som är mest sårbara. Därför blir det viktigt för oss att hela
            tiden säga att vi inte tänker släppa greppet om arbetslöshetsbekämpningen.
            Vi ska inte falla tillbaka till massarbetslöshet en gång till.
            Vi ska klara fyraprocentsmålet och fortsätta uppåt med sysselsättningen.
            Det är vår ambition. Där ligger regeringens huvudprioritet. Det
            finns ingenting som är viktigare för människors trygghet än att
            ha ett arbete att gå till.
          </note>
          <note>
            Sedan tycker jag att Lena Ek är lite orättvis när hon säger att
            vi inte gör någonting i fråga om de grundnivåer som finns. Det
            gör vi faktiskt. I föräldraförsäkringen har, inte minst tack vare
            Miljöpartiets kraftfulla insatser, grundgarantierna höjts ordentligt.
          </note>
          <note>
            Vi har också höjt golvet, den lägsta nivån, i a-kassan.
          </note>
          <note>
            Det är också väldigt viktigt. Det vi nu vill är att få stöd i
            kammaren för att också höja taket i a-kassan.
          </note>
          <note>
            Människor som riskerar att förlora sin inkomst bör ha en försäkring
            som täcker inkomstbortfallet.
          </note>
          <note>
            Läs någon av morgontidningarna i dag, som beskriver hur svårt
            det är för en diabetiker att få en försäkring som täcker vid sjukdom
            och inkomstbortfall, inse när ni läser detta hur otroligt fin
            den sociala försäkringen är som omfattar alla och inse hur viktigt
            det då är att vi inte förstör den genom att låta taket vara för
            lågt. Det ska höjas. Det är en rättvisefråga.
          </note>
          <note>
            Det är en trygghetsfråga för oerhört många människor som har
            drabbats av sjukdom - kanske sent i livet.
          </note>
          <note>
            Det tycker jag är viktigt.
          </note>
          <note type="speaker">
            Anf. 55 LENA EK (c) replik:
          </note>
          <note>
            Herr talman! Statsministern säger att det är svårt för oss att
            sätta oss in i människors situation, och det är det förstås. Det
            kan man fundera över. Det kan det vara emellanåt. Men det är ändå
            så att trygghetssystemen inte omfattar alla människor i Sverige
            i dag.
          </note>
          <note>
            Man måste nämligen jobba heltid ett helt år för att kvalificera
            sig in i dem. Stora grupper står utanför.
          </note>
          <note>
            Jag tycker att det skulle vara nyttigt att fundera en stund över
            deras situation och försöka sätta sig in i hur de har det eller
            att fundera en stund över hur en student som blir sjuk och får
            20 kr om dagen har det.
          </note>
          <note>
            Jag tycker också att det är viktigt med takdiskussionen av lojalitet
            till trygghetssystemen. Men jag tycker att man ska rensa runt
            golven först så att där är rent och snyggt så att faktiskt alla
            kan traska runt på dessa golv.
          </note>
          <note>
            Höjningen av grundnivån i föräldraförsäkringen är jättebra, men
            den stannar ju på en tredjedel av vägen.
          </note>
          <note>
            Det är 120 kr om dagen, 3 600 kr i månaden. Det går inte att
            leva på detta, det är likadant där. Det är socialkontoret som
            ska stå för försörjningen för de unga föräldrarna. Det är nämligen
            nästan alltid unga föräldrar som det handlar om.
          </note>
          <note>
            Jag ska säga något om ersättningen till de sjuka.
          </note>
          <note>
            Hur försäkringsbolagen hanterar diabetiker, för tidigt födda
            barn, kvinnor som har utsatts för våld i hemmet, osv. förtjänar
            en rejäl diskussion, och vi behöver sätta oss in i dessa människors
            verklighet, eftersom det där finns mycket att göra om man vill
            jobba med rättvisa i Sverige. Men det klingar lite falskt när
            en statsminister som har fördubblat högkostnadsskyddet för alla
            sjuka under denna period talar om diabetikerna.
          </note>
          <note>
            Anf. 56 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag tror att Lena Ek på något sätt med detta inlägg
            har demonstrerat åtminstone delar av Centerpartiets problem. Det
            finns ett äkta socialt patos och en fördelningspolitisk iver.
            Det har jag mött i Centern genom åren. Men kom ihåg en sak, att
            när det handlar om dessa nya krav på utgifter som ska bekostas
            via den offentliga sektorn - det är så Centern lägger upp det
            - krävs det också att det finns en inkomstsida. Då kan man inte
            börja debatten kvart över nio med att låta som en moderat och
            sedan vid
          </note>
          <note>
            12-tiden samma dag totalt ha bytt position och låta kanske rent
            av som en vänsterpartist eller socialdemokrat när man kräver ytterligare
            sociala reformer.
          </note>
          <note>
            Ska Centerpartiet genomföra en radikal fördelningspolitik är
            det sällskap som man just nu har valt lite svårt att övertyga,
            tror jag, även om man som Lena
          </note>
          <note>
            Ek låter som en moderat.
          </note>
          <note>
            (Applåder)
          </note>
          <note type="speaker">
            Anf. 57 LARS LEIJONBORG (fp) replik:
          </note>
          <note>
            Herr talman! Statsministern har lovat mig ett stort initiativ
            på det utrikespolitiska området. Men jag håller med dem som säger
            att regeringen på det inrikespolitiska området är förvånansvärt
            passiv. Jag ska ta ett enda exempel och medge att vi har dynamiska
            effekter i vår budget, och det tycker jag att man ska ha. Det
            handlar om de stegrande sjukskrivningskostnaderna. Det är absurt
            att år efter år acceptera att vi nu får en sådan situation i arbetslivet
            att människor inte står ut med att vara på jobbet. En sjuk sak
            i det svenska samhället är att bland dem som är mest sjuka är
            personalen i sjukvården. Detta är bara ett exempel.
          </note>
          <note>
            Och regeringen gör väldigt lite när det gäller långtidssjukskrivningarna.
            Regeringen kommer inte loss med flexibla arbetstider. Regeringen
            kommer inte loss med att göra någonting åt de orättvisa kvinnolönerna.
          </note>
          <note>
            Regeringen kommer inte loss med att se till att det blir bättre
            tillgång till hushållstjänster som skulle kunna minska stressen
            för barnfamiljer. Regeringen kommer inte loss med det som den
            har lovat oss med samverkan mellan försäkringskassan och vården.
            Det händer ingenting, och sjukskrivningarna bara rakar i höjden.
            Där borde vi ha dynamiska effekter, herr statsminister.
          </note>
          <note>
            Anf. 58 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Förlåt mig om jag låter lite dyster, men jag har
            en gång städat upp efter de dynamiska effekterna. Det var inte
            lätt, Lars Leijonborg, och vi ska inte göra det igen. Vi håller
            på den ordningen att om vi lovar nya utgifter så ska vi också
            veta hur vi ska betala dem. Särskilt om man, Lars Leijonborg,
            ska in i en koalition som domineras av Högern med stora skattesänkningar
            så ska man veta hur de ska betalas.
          </note>
          <note>
            Jag är lika bekymrad som Lars Leijonborg över ohälsoutvecklingen.
            I regeringens proposition finns det också ett program i elva punkter
            för hur man ska bekämpa ohälsan, sjukskrivningarna och sjukfrånvaron.
            Jag ska inte trötta kammaren med att återupprepa dem. Men att
            inte se det är fel. Vi har också en uppfattning att vi bör pröva
            en koppling mellan sjukvård och socialförsäkring, men med den
            restriktionen att vi inte kan ha fri dragningsrätt på pengar ur
            sjukförsäkringssystemet in i sjukvården, därför att vi då inte
            alls vet hur det slutar. Så i sak är vi nog överens på den punkten,
            men vi är lite försiktigare när det gäller hanteringen av ekonomin.
          </note>
          <note>
            Skulle vi inte i denna kammare kunna komma överens om att vi
            alla blir lite försiktigare under det kommande året med storstilade
            löften? Människors trygghet är nämligen i stor utsträckning beroende
            av att de offentliga finanserna fungerar och är under kontroll.
            Och vi vet just nu väldigt lite om i vilken riktning som utvecklingen
            kommer att gå. Och kan vi inte vara överens om att använda de
            marginaler som vi har för att klara jobben, sysselsättningen,
            tryggheten att ha ett arbete att gå till? Jag tror att det är
            där som vi får lägga tyngdpunkten nu i tider av oro och i tider
            av behov av trygghet.
          </note>
          <note>
            (Applåder)
          </note>
          <note type="speaker">
            Anf. 59 LARS LEIJONBORG (fp) replik:
          </note>
          <note>
            Herr talman! Statsministern säger att vi ska vara överens om
            att vi ska vara försiktiga med statsfinanserna. Men se då på utgiftsområdet
            för sjukförsäkringen. Det har ju fullkomligt exploderat av miljard
            efter miljard efter miljard. Och regeringen är passiv.
          </note>
          <note>
            Det är där som det skulle behövas mer dynamik, dynamiska effekter
            som gör att vi tar itu med detta.
          </note>
          <note>
            Statsfinanserna vinner på det. Men det viktigaste är att människorna
            kommer att vinna på det genom att bli friskare och genom att slippa
            vara så mycket sjukskrivna. Det är där som vi längtar efter en
            dynamisk aktivitet från regeringens sida.
          </note>
          <note>
            Anf. 60 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vällustingens uttåg ur politiken heter dynamiska
            effekter. Så är det. Det är det lättaste man kan göra. Då finns
            det pengar till allt, och det är bara att ställa ut löften, eftersom
            det ju kommer att betala sig så småningom. Jag tänker inte medverka
            till en politisk utveckling som är av det slaget, utan varje ny
            utgift ska betalas, och vi är djupt oroade över utvecklingen på
            sjukförsäkringsområdet. Vi kan så här långt klara den. Vi lägger
            fram ett program för att bekämpa ohälsan. Men vi kommer inte att
            förfalla till att börja räkna in önsketänkande som inkomster i
            statens finanser. Vi har gjort det några gånger. Och det var precis
            det som Bo Lundgren sade: Den kniptången har vi nu kommit ur.
            Återinför inte, Lars Leijonborg, den Lundgrenska kniptången. Det
            vore olyckligt.
          </note>
          <note>
            (Applåder)
          </note>
          <note type="speaker">
            Anf. 61 MATZ HAMMARSTRÖM (mp) replik:
          </note>
          <note>
            Herr talman! Jag är oroad över den rådande åsiktiktskonformismen,
            att bara en åsikt är godkänd och att den som vågar ifrågasätta
            de USA-ledda bombningarna av Afghanistan därmed skulle ställa
            sig på terroristernas sida.
          </note>
          <note>
            Den internationella koalitionen mot terrorism är oerhört viktig.
            Men ett allvarligt problem är att just den koalitionen äventyras
            av bombningarna.
          </note>
          <note>
            På en direkt fråga om vad som kan spräcka den globala koalitionen
            mot terrorism svarade, som jag sade tidigare i debatten, regeringsföreträdare
            vid ett möte i förra veckan att det fanns två hot mot alliansen,
            nämligen att det kommer att dö många civila i
          </note>
          <note>
            Afghanistan och att USA utvidgar de militära attackerna till
            fler länder.
          </note>
          <note>
            Vi ser nu att bombningarna har blivit intensivare och att de
            döda nu uppgår till flera hundra varav många civila, oaktat de
            tiotusentals människor som tvingats på flykt.
          </note>
          <note>
            Vi vet också att USA har varnat för att man kan komma att utvidga
            attackerna till fler länder - en utvidgning som avvisades av ledande
            företrädare för de muslimska länderna vid ett möte i Katar för
            en vecka sedan.
          </note>
          <note>
            Redan de bombningar som nu pågår andra veckan i följd innebär
            en stor påfrestning på den globala koalitionen. Skulle det militära
            våldet utvidgas till fler länder kan enigheten spricka. Jag undrar
            om statsministern ser denna risk.
          </note>
          <note>
            Anf. 62 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag ser många risker i den här utvecklingen. Den
            som Matz Hammarström pekar på är en; det finns andra. Den största
            risken som jag ser är att det som hände i New York händer igen.
            7 000, kanske 5 000, urskillningslöst mördade människor -
          </note>
          <note>
            på något sätt håller det på att försvinna ur debatten men det
            kan hända igen.
          </note>
          <note>
            Jag har inte på något sätt sänt signalen att det beträffande
            det militära självförsvar som nu utövas i
          </note>
          <note>
            Afghanistan är fritt för USA och Storbritannien att utforma det
            hur som helst - självklart inte; folkrätten gäller.
          </note>
          <note>
            På samma sätt som vi som nu står för folkrätten visar denna nyansering
            i debatten skulle det vara oerhört välgörande om Matz Hammarström
            här i talarstolen sade: Ja, jag erkänner USA:s rätt till självförsvar,
            och jag erkänner att ett sådant självförsvar också kan innehålla
            militära insatser.
          </note>
          <note>
            Gör ni inte det, då står vi ohyggligt långt från varandra. Men
            gör ni det kan vi sedan diskutera hur detta självförsvar utformas,
            och då är det en ny situation.
          </note>
          <note>
            Om inte, ja, då är det en avgrund oss emellan.
          </note>
          <note>
            (Applåder)
          </note>
          <note type="speaker">
            Anf. 63 MATZ HAMMARSTRÖM (mp) replik:
          </note>
          <note>
            Herr talman! Jag vill inte fortsätta exegesen av säkerhetsrådets
            resolutioner. Alldeles oavsett om bombningarna av Afghanistan
            är förenliga med folkrätten eller inte måste politiker och andra
            medborgare i en demokrati ha rätt att få respekt för uppfattningen
            att militärt våld och bomber är fel väg att gå. Man ska ha respekt
            för uppfattningen att fred inte bara är målet utan också vägen.
          </note>
          <note>
            Anf. 64 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag blir faktiskt inte klok på det sista inlägget
            här. Jag respekterar naturligtvis allas uppfattning men förbehåller
            mig också rätten att få uttrycka min uppfattning. Vad jag har
            försökt peka på under den här debatten är hur oerhört viktigt
            detta är för ett litet land som Sverige, som ju alltid har stått
            för FN - kanske mer än något annat land. Vi har ju stolta, folkligt
            förankrade traditioner när det gäller synen på FN. När nu FN fungerar
            och verkar känner jag mig lojal med det regelverket, men jag är
            inte glad över vad jag ser i Afghanistan. Det är naturligtvis
            sorgligt, bedrövligt. Självklart är det så.
          </note>
          <note>
            Men om jag ska föra en debatt med någon annan som säger sig företräda
            FN och folkrätten - som Matz
          </note>
          <note>
            Hammarström, som jag känner som en samvetsgrann och humanistisk
            person - skulle jag vilja fråga dig,
          </note>
          <note>
            Matz Hammarström, och Miljöpartiet om ni kan säga:
          </note>
          <note>
            Javisst, vi står också för folkrätten, och det är otvetydigt
            att USA har rätt att försvara sig. Men vi tycker inte om det sätt
            de gör det på.
          </note>
          <note>
            Säg ändock att de har rätt att försvara sig! Detta gäller också
            Vänsterpartiet. Så länge vi inte har fört den debatten och fått
            klara besked där tycker jag att det finns de i denna kammare som
            just nu har ett stort problem.
          </note>
          <note type="speaker">
            Anf. 65 BO LUNDGREN (m):
          </note>
          <note>
            Herr talman! Låt mig avslutningsvis säga att jag är djupt bekymrad
            över att statsministern flyr debatten om välståndets och välfärdens
            förutsättningar, om företagande och tillväxt.
          </note>
          <note>
            Anf. 66 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi har talat om välståndets förutsättningar hela
            denna dag. Vi har talat om fred och internationellt samarbete.
            Det är utgångspunkten. Utan detta, inget välstånd. Utan fred,
            ingen trygghet. Utan fred, ingen framtid.
          </note>
          <note>
            (Applåder)
          </note>
          <note type="speaker">
            Anf. 67 MATZ HAMMARSTRÖM (mp):
          </note>
          <note>
            Herr talman! Statsministern! Jag ifrågasätter inte
          </note>
          <note>
            USA:s rätt till självförsvar. Däremot ifrågasätter jag dess sätt
            att utöva denna rätt genom bombningarna i
          </note>
          <note>
            Afghanistan.
          </note>
          <note>
            Partiledardebatten var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 12.27 på förslag av förste vice talmannen
            att ajournera förhandlingarna till kl. 14.00 för lunchuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            3 § Justering av protokoll
          </note>
          <note>
            Justerades protokollet för den 11 oktober.
          </note>
          <note>
            4 § Meddelande om val
          </note>
          <note>
            Andre vice talmannen meddelade att val till Nordiska rådets svenska
            delegation och till styrelsen i
          </note>
          <note>
            Stiftelsen Riksbankens Jubileumsfond skulle äga rum torsdagen
            den 18 oktober kl. 11.00
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2001/02:26 till justitieutskottet
          </note>
          <note>
            2001/02:39 till näringsutskottet
          </note>
          <note>
            Skrivelser
          </note>
          <note>
            2001/02:22 till näringsutskottet
          </note>
          <note>
            2001/02:30 till utrikesutskottet
          </note>
          <note>
            Förslag
          </note>
          <note>
            2001/02:RR3 till finansutskottet
          </note>
          <note>
            Motioner
          </note>
          <note>
            2001/02:Sf6 och Sf7 till socialförsäkringsutskottet
          </note>
          <note>
            2001/02:Fö1-Fö17 till försvarsutskottet
          </note>
          <note>
            6 § Allmänpolitisk debatt
          </note>
          <note type="speaker">
            Anf. 68 LARS LINDBLAD (m):
          </note>
          <note>
            Fru talman! En god livsmiljö och att naturen långsiktigt mår
            bra är viktiga frågor för de allra flesta människor. Det är viktigt
            att vi i riksdagen formulerar en politik som gör att vi uppnår
            en bättre och renare värld. Men vi är inte ensamma. I Sverige
            kan vi vara lyckliga över att ha en av världens mest miljömedvetna
            befolkningar och ett av världens mest miljövänliga företagande.
            Det är viktigt att samhällets olika aktörer spelar tillsammans.
            Då får vi bästa möjliga effekt för miljö och natur.
          </note>
          <note>
            Sambandet mellan miljö och välstånd, och därmed mellan miljö
            och ekonomi, är grundläggande. Man kan aldrig långsiktigt isolera
            miljöpolitiken från ekonomins verklighet. Sätter vi alltför stora
            begränsningar för företag och människor, eller lägger vi alltför
            stora ekonomiska bördor sparkar vi undan benen för den framtida
            miljön. Endast välmående människor, företag eller länder klarar
            av att satsa på en bättre miljö. Marknadsekonomin har visat sig
            vara ett klart överlägset system framför plantänkandet. Ett av
            de allra största miljöhoten vi har i världen i dag är fattigdomen.
            Miljontals människor i tredje världen har inte råd att vara miljömedvetna.
            Detta är en av våra största utmaningar.
          </note>
          <note>
            Regeringen har valt att samarbeta med partier som inte förstår
            det viktiga sambandet mellan en växande ekonomi och en god miljöpolitik.
            Detta har präglat även regeringens politik, som blivit alltmera
            verklighetsfrånvarande och teoretisk. Socialdemokraterna samarbetar
            med ett parti som får allt mindre stöd av väljarna, nämligen Miljöpartiet,
            ett parti som exemplifierar det jag nyss sade. Man vill bl.a.
            höja bensinskatten till 30 kr per liter i ett samhälle där bilägaren
            redan i dag betalar cirka två tredjedelar i skatt när man köper
            bensin. Detta är en politik som drabbar alla de barnfamiljer och
            människor som bor på landet och som behöver bilen för att klara
            vardagen. Var ska det sluta?
          </note>
          <note>
            Fru talman! Inget av riksdagens partier har hur mycket pengar
            som helst i sin budget. Politik är att göra prioriteringar. Så
            är det även i miljöpolitiken.
          </note>
          <note>
            Ingen har obegränsade resurser. Därför är det viktigt att göra
            rätt prioriteringar, att få ut bästa möjliga miljöeffekt av de
            pengar som finns. Därför är det svårt att förstå hur regeringen
            med samarbetspartierna har råd att slösa så som man gör.
          </note>
          <note>
            De lokala investeringsprogrammen var ett tydligt exempel på hur
            man kan sätta sprätt på miljardbelopp. Riksdagens revisorer och
            andra har starkt kritiserat dessa satsningar bl.a. genom att säga
            att de gett minimal miljönytta. Vi har inte råd med den typen
            av politik.
          </note>
          <note>
            I årets budget har regeringen lagt fram liknande saker.
          </note>
          <note>
            Nu anslår man i stället för lokala investeringsprogram ett liknande
            program för klimatåtgärder.
          </note>
          <note>
            Återigen ska staten pytsa ut pengar till kommuner och andra,
            denna gång hela 200 miljoner kronor nästa år och sammanlagt 900
            miljoner över tre år. Har man inte lärt sig något från misstaget
            med lokala investeringsprogram?
          </note>
          <note>
            Eftergiftspolitiken är tydlig på en del andra områden.
          </note>
          <note>
            I kapitlet Levande skogar i propositionen Svenska miljömål föreslås
            att ytterligare 900 000 hektar skog ska undantas från skogsproduktion
            till år 2010.
          </note>
          <note>
            Mängden död ved i Sverige ska öka med 40 %, gammelskogen ska
            öka med 5 % och andelen mark med yngre lövskog ska ökas. Syftet
            är att uppnå en ökad biologisk mångfald.
          </note>
          <note>
            Samtliga partier och skogsnäringen är eniga om att avsättningar
            ska göras. Skogsägarna har varit så pass duktiga att möta kraven
            att de redan på frivillig väg har klarat att avsätta 600 000 hektar
            skog, och ytterligare 100 000 hektar har avsatts på annat sätt.
          </note>
          <note>
            Upp till 800 000 hektar har man accepterat. Nu kommer en kalldusch:
            Tack för ert goda arbete! Här får ni en ny utmaning. Ytterligare
            100 000 hektar ska tas bort från produktionen.
          </note>
          <note>
            Skogsägarorganisationerna hävdar att detta innebär ett inkomstbortfall
            per år på 1 miljard kronor och att ytterligare ungefär 2 000 skogsfastigheter
            i Sydoch Mellansverige kommer att beröras.
          </note>
          <note>
            Samtidigt kommer myndigheterna att ha svårt att klara av att
            hålla kvalitet i arbetet när det går så snabbt. Kvantiteten verkar
            betydligt viktigare än kvaliteten när regeringen gör upp med Miljöpartiet.
          </note>
          <note>
            Dessutom verkar man inte bry sig om konsekvenserna för näringsliv
            och arbetsmarknad.
          </note>
          <note>
            I kapitlet Giftfri miljö vill regeringen på en generation skapa
            ett samhälle fritt från gifter som kan hota människors hälsa eller
            den biologiska mångfalden.
          </note>
          <note>
            Detta vill man åstadkomma genom att bl.a. satsa mycket pengar
            på sanering av förorenad mark. I år prognostiseras utgifterna
            för sanering att ligga på ungefär 158 miljoner kronor. Nästa år
            föreslås budgeten uppgå till hela 418 miljoner kronor, och vidare
            för år 2003 till 587 miljoner kronor. Det är en jätteökning på
            ett år motsvarande 260 %. På svag grund anslår man mycket mer
            pengar utan att riktigt ha koll på läget. Vad är nödvändigt att
            sanera så snabbt? Hur mycket mäktar våra myndigheter av att hantera?
            Vad kan marknaden klara av själv? Plötsligt finns det hur mycket
            pengar som helst.
          </note>
          <note>
            Detta är några exempel av många som visar att regeringens politik
            inte leder till bästa möjliga miljöeffekt för använda pengar.
            Samtidigt har vi ett läge där det börjar bli allt tydligare att
            regeringen kommer att spräcka utgiftstaket i statsbudgeten under
            nästa år.
          </note>
          <note>
            Vem ska betala detta? Jo, det kommer att bli våra medborgare
            och skattebetalare som får reda upp det.
          </note>
          <note>
            Vi är på väg in i en lågkonjunktur, men det har inte påverkat
            majoritetens budget.
          </note>
          <note>
            Förutom slöseriet har regeringens långsamma arbetstakt präglat
            miljöpolitiken denna mandatperiod.
          </note>
          <note>
            Den nämnda delmålspropositionen kom extremt sent.
          </note>
          <note>
            En proposition som vi fick för ett tag sedan om oljeutsläppen
            till havs var mycket försenad. Klimatpropositionen, som var aviserad
            redan för ett år sedan, går vi fortfarande och väntar på.
          </note>
          <note>
            Det verkar inte lätt. Jag lider med miljöministern när man i
            tidningarna läser om ständiga avbrott i förhandlingarna med två
            omöjliga partier. Problemet är att flera gånger verkar regeringen
            ha givit efter för att få igenom förslagen i riksdagen. Det är
            klart att det är problem när regeringen har att hantera en klimatpolitik
            som präglas av överbudspolitik. EU:s rekommendationer till Sverige
            var att det var okej att höja koldioxidutsläppen med 4 %. Samtidigt
            kräver
          </note>
          <note>
            Miljöpartiet en svensk koldioxidreduktion på 8 %
          </note>
          <note>
            utan att vare sig medge handel med utsläppsrätter eller resonera
            kring koldioxidsänkor.
          </note>
          <note>
            Jag tror att vi alla under hösten kommer överens om att vi ska
            reducera koldioxidutsläppen. Men det måste enligt min mening ske
            med en verklighetsförankring. Vi klarar inte av detta om vi inte
            har industrins stöd i arbetet. Det är inte förnuftigt att stänga
            dörren för handel med utsläppsrätter, en handel som leder till
            större miljövinster för mindre pengar. Det är också mycket olyckligt
            att stänga dörren för koldioxidsänkorna. Det är en intressant
            debatt som förs om dessa.
          </note>
          <note>
            Fru talman! I dagarna fick vi på våra bord en proposition rubricerad
            En förnyad prövning av stängningen av Barsebäck 2. Regeringgen
            konstaterar att man inte klarar av att stänga den andra kärnkraftsreaktorn
            i Barsebäck 2003. Verkligheten har hunnit i fatt regeringen. I
            stället vill man få till en ny politisk prövning av beslutet 2003,
            vilket betyder att man skjuter upp avvecklingen ytterligare. Det
            är bra, men jag hade önskat att det inte skulle ske bara av energipolitiska
            och ekonomiska skäl utan också av miljöpolitiska skäl. Stängningen
            av Barsebäck 1 gör genom importen av kraft från dansk kolkraft
            att Sverige ökade mängden koldioxid i atmosfären med 10 000
          </note>
          <note>
            ton per dygn. Nu förväntas det bli ännu värre, och det är synd
            att man inte har dessa miljömotiv i fokus.
          </note>
          <note type="speaker">
            Anf. 69 GUDRUN LINDVALL (mp) replik:
          </note>
          <note>
            Fru talman! Jag hade egentligen inte tänkt gå upp i den här debatten,
            men när man hör en så gammalmodig människa som Lars Lindblad yttra
            sig måste man göra det. Det är förvånande att en ung människa
            kan uttrycka sig på ett sådant sätt som han gör. Påståendet att
            miljöproblemen skulle härröra från uländerna känns nattståndet.
            Av koldioxidutsläppen står Afrika för 0,4 miljoner ton medan USA
            står för
          </note>
          <note>
            21 miljoner ton och EU för någonstans mellan 10 och
          </note>
          <note>
            15 miljoner ton.
          </note>
          <note>
            Jag tycker att det här sättet att diskutera är oerhört ansvarslöst
            av en person i ett land med ett sådant välstånd och sådan påverkan
            på miljön som ett land i i-världen har.
          </note>
          <note>
            När det gäller pengar till sanering kan jag säga att det naturligtvis
            inte är så att vi anslår pengar utan att veta till vad. Möjligtvis
            gör inte moderaterna det, men vi vet. Under den förrförra mandatperioden
            kom en sammanställning av vilka saneringsobjekt och vilka behov
            som fanns. Det tar tid att upphandla, och de här pengarna är enligt
            myndigheten för små.
          </note>
          <note type="speaker">
            Anf. 70 LARS LINDBLAD (m) replik:
          </note>
          <note>
            Fru talman! Jag förnekar inte att i-länderna står för den stora
            delen av utsläppen. Jag ser däremot ett problem i att de fattiga
            länder som nu strävar efter att bli allt rikare gör det i ett
            läge där de inte har tillräckligt med pengar till detta. Det är
            skälet till att jag hävdar att fattigdomen är en av de största
            miljöutmaningarna framöver.
          </note>
          <note>
            När det gäller marksaneringen är jag orolig för att man trycker
            ut så oerhört mycket pengar att man inte hinner följa upp saneringen
            så att den miljömässigt ger bästa möjliga effekt. Vi förnekar
            inte att man över statsbudgeten ska ge bidrag till en ökad marksanering,
            men vi tycker att en 260-procentig ökning på ett år inte är rätt
            sätt att använda skattepengar.
          </note>
          <note type="speaker">
            Anf. 71 GUDRUN LINDVALL (mp) replik:
          </note>
          <note>
            Fru talman! Vad först avser miljöproblemet är den största utmaningen,
            Lars Lindblad, att se till att vi i ivärlden ska åstadkomma mindre
            utsläpp. Vi ska skapa mindre ekologiska avtryck, och vi ska gå
            före med att skapa en teknisk utveckling som gör att vi i den
            här delen av världen inte tar för stort ekologiskt utrymme. Det
            och inget annat är den stora utmaningen.
          </note>
          <note>
            När det gäller sanering kan jag lugna Lars Lindblad. Vi har full
            kontroll på läget, och vi vet precis hur pengarna kommer att användas.
            Vi vet att det egentligen behövs större resurser, men det finns
            inte utrymme för detta i statsbudgeten. De pengar som anslagits
            kommer att användas på ett mycket bra sätt.
          </note>
          <note>
            Vi har nu fått i gång den här verksamheten på Naturvårdsverket,
            och jag tycker att Lars Lindblad ska diskutera med de tjänstemän
            som har jobbat i årtionden med frågan. Då kommer Lars Lindblad
            att bli lika lugn och lika säker som vi på att det här är bra
            använda pengar. Man Lars Lindblad kommer också att förstå att
            behovet egentligen är mycket större än vad som täcks av det som
            vi lyckats anslå, även om det rör sig om upp till ungefär 550
            miljoner. Det behövs pengar eftersom den industriella utveckling
            som vi har haft tyvärr lämnar fotspår som måste åtgärdas.
          </note>
          <note type="speaker">
            Anf. 72 LARS LINDBLAD (m) replik:
          </note>
          <note>
            Fru talman! När det gäller fattigdomsbekämpningen tror jag att
            det är extremt viktigt att man är medveten om att de fattiga länder
            som finns och som vill bli rikare ska få lov att bli det. Vi delar
            inte samma ekonomiska kaka över hela världen, utan ekonomin kan
            växa.
          </note>
          <note>
            I takt med att så sker är det också viktigt att dessa länder
            satsar på en bättre miljö. Det är oerhört viktigt att de när deras
            ekonomi växer inte gör om samma misstag som vi har gjort under
            100 år utan undviker en hel del av dessa misstag.
          </note>
          <note>
            När det gäller marksaneringen tror jag att det är oerhört viktigt
            att vi så långt som möjligt tar vara på vem som egentligen bär
            det verkliga ansvaret för den förorenade marken. Om man inte kan
            göra det och om det inte finns kommersiella intressen som kan
            betala vad saneringen kostar, ska staten träda in. Jag tror att
            den enorma ökningen leder till att man kommer att sno åt sig lite
            av statliga medel även där andra skulle kunna stå för finansieringen.
            Det är inte en vettig ekonomisk politik.
          </note>
          <note type="speaker">
            Anf. 73 JONAS RINGQVIST (v):
          </note>
          <note>
            Fru talman! Jag vill börja med att hälsa Maria
          </note>
          <note>
            Wetterstrand välkommen till riksdagen och till miljöoch jordbruksutskottet,
            som jag har förstått att hon ska vara med i. Hon är väl en av
            de få som har förutsättningar att ersätta Gudrun Lindvall i miljö-
            och jordbruksutskottet när det gäller kunskap om miljöfrågorna
            och debattiver. Jag hoppas verkligen på ett gott samarbete med
            Maria Wetterstrand i kammaren och i utskottet.
          </note>
          <note>
            Jag har i mitt anförande tänkt ta upp klimatfrågan.
          </note>
          <note>
            Det är antagligen den mest angelägna miljöfråga som vi har att
            ta oss an men också en av de svåraste.
          </note>
          <note>
            Grunden till våra utsläpp av växthusgaser är ju att nästan hela
            vår energiförsörjning globalt kommer från fossila källor. Den
            omställning som krävs är därför mycket omfattande. Det är därför
            glädjande att trenden i Sverige för närvarande tycks gå åt rätt
            håll.
          </note>
          <note>
            Utsläppen minskar, än så länge i otillräcklig omfattning, men
            vi har ändå sett ett trendbrott.
          </note>
          <note>
            Även i de globala förhandlingarna har framsteg gjorts, inte minst
            tack vare den insats som miljöministern och den svenska regeringen
            gjort under det svenska ordförandeskapet. Det stora bakslaget
            i det sammanhanget är att USA än så länge står utanför en uppgörelse
            om Kyotoprotokollet.
          </note>
          <note>
            Trots de här framstegen på både nationell och internationell
            nivå kan vi inte säga att riskerna verkar minska. Tvärtom: Världens
            ledande klimatforskare i
          </note>
          <note>
            FN:s klimatpanel har i år lämnat en rapport vars analys entydigt
            visar att riskerna för klimatstörningar och katastrofala följder
            härav ökar. Jämfört med tidigare rapporter från klimatpanelen
            skärps hotbilden. De bästa globala prognoser som görs pekar hittills
            också på en god överensstämmelse med den verkliga utvecklingen,
            och de prognoserna visar på en skrämmande hög höjning av jordens
            medeltemperatur inom loppet av ett sekel.
          </note>
          <note>
            Många fakta, indicier och tecken tyder på en global uppvärmning.
            Det finns få eller inga tecken på att klimatet är stabilt och
            inte påverkas av människan.
          </note>
          <note>
            Det finns också en stor oro bland klimatforskare för tröskeleffekter
            - dvs. en relativt plötslig förändring i en del av det komplicerade
            klimatsystemet vilkens effekt kan vara snabb och därmed ha stor
            skadeverkan. Ett exempel på detta är om den sibiriska tundran
            tinar snabbt och börjar avge växthusgaser till atmosfären. Andra
            exempel är ändrade mönster i havsströmmar.
          </note>
          <note>
            Det finns också en stor rättviseaspekt på klimatfrågan. I-länderna,
            där ungefär en femtedel av jordens befolkning lever, har hittills
            stått för fyra femtedelar av utsläppen. Samtidigt som det är den
            rika delen av världen som står för det mesta av utsläppen är det
            den fattiga världen som drabbas hårdast av effekterna.
          </note>
          <note>
            Det är de som i dag inte får den mat de behöver som drabbas hårdast
            när deras odlingsförutsättningar försämras till följd av klimatförändringarna.
            Det är små fattiga öländer och låglänta fattiga deltaländer som
            Bangladesh som hotas av stigande havsnivåer, medan rika länder
            med samma problem har råd att skydda sig.
          </note>
          <note>
            Rättviseperspektivet på klimatfrågan ska inte ses bara i ett
            globalt perspektiv. Vi kan även i Sverige se en mycket orättvis
            fördelning av vårt gemensamma miljöutrymme.
          </note>
          <note>
            Vi kan jämföra utsläppen från å ena sidan en höginkomsttagare,
            t.ex. en medelålders man som bor i villa, har en stor ny Volvo
            och flyger utomlands på semestern, och å andra sidan en låginkomsttagare,
            t.ex. en ensamstående mamma som bor i en trängre lägenhet, som
            inte har bil och som tyvärr inte alls har råd att åka på semester.
          </note>
          <note>
            Den jämförelsen visar att skillnaden i koldioxidutsläpp kan vara
            flera hundra procent. Miljöutrymmet är inte bara orättvist fördelat
            i världen. Det är också orättvist fördelat i Sverige.
          </note>
          <note>
            Vi anser, mot bakgrund av att vi lyckats vända trenden av utsläpp
            i Sverige och mot bakgrund av att hotbilden samtidigt skärps,
            att det finns skäl att höja ambitionsnivån för den svenska klimatpolitiken.
          </note>
          <note>
            När Klimatkommittén lämnade sitt betänkande föreslog den att
            vi skulle minska utsläppen till 1990 års nivå till år 2005 och
            därutöver minska med 2 % till
          </note>
          <note>
            2010. Det var en stor enighet bakom det här förslaget.
          </note>
          <note>
            Nu visar det sig att det som Klimatkommittén föreslog som mål
            för 2005 redan är uppnått. Dessutom har vi sedan Klimatkommittén
            kom med sitt betänkande fattat beslut om ytterligare åtgärder
            för att minska utsläppen såsom en skatteväxlingsstrategi och en
            satsning på förnybara drivmedel. Självklart måste då också målet
            för 2010 kunna höjas. Vi har föreslagit att det skärps till 5
            % för de svenska utsläppen, och att vi därutöver vidtar åtgärder
            genom projekt i andra länder som minskar utsläppen där. Detta
            skulle göra att vi tar vara på den positiva trend som vi för tillfället
            har i Sverige. Vi minskar våra utsläpp nu, och därmed står vi
            väl förberedda inför framtiden då vi vet att vi måste minska utsläppen
            ytterligare.
          </note>
          <note>
            Vad är det då som gör att vi kan minska utsläppen? Jag tänkte
            ta några exempel. Om alla kör lagenligt - dvs. inte för fort,
            vilket inte är för mycket begärt av svenska bilister - kan utsläppen
            minska med någon procent. Om vi byter ut 10 % - bara 10 %
          </note>
          <note>
            alltså - av bensinen och dieseln mot förnybara drivmedel kan
            utsläppen minska med 3 %. De satsningar som beviljats pengar i
            de lokala investeringsprogrammen kan minska utsläppen med 2 ½
            %. Tolv kommuner, bl.a. de s.k. utmanarkommunerna, har tillsammans
            med Naturskyddsföreningen redovisat att de själva kan minska sina
            utsläpp med 1,3 miljoner ton, dvs. nästan 2 % av Sveriges utsläpp.
            Detta skulle de i huvudsak klara till senast 2010.
          </note>
          <note>
            Listan på sådana här exempel kan göras lång.
          </note>
          <note>
            Skatteväxling, ekonomiska styrmedel för trafiken, en jättesatsning
            på järnväg osv. Allt detta är åtgärder som kan minska utsläppen
            av koldioxid, och sannolikt skulle det gå att nå betydligt längre
            än vad vi vågar hoppas på i dag. Det finns naturligtvis en stor
            osäkerhet i denna typ av beräkningar, men de visar på möjligheterna.
            Vi har valt det något blygsamma förslaget om att minska utsläppen
            med 5 % till 2010.
          </note>
          <note>
            Kanske är det Naturskyddsföreningen och utmanarkommunerna som
            är de verkliga realisterna när de säger att utsläppen kan minska
            med 15 % till 2010.
          </note>
          <note>
            Det är viktigt att vi sätter målet tillräckligt högt för att
            visa på en tydlig inriktning mot minskade utsläpp, men framför
            allt är det viktigt att vi genomför alla de åtgärder som krävs
            för att vi på sikt ska minska våra utsläpp till en hållbar nivå.
          </note>
          <note>
            Anf. 74 ESTER LINDSTEDT-
          </note>
          <note type="speaker">
            STAAF (kd):
          </note>
          <note>
            Fru talman! I tidningen Hälsa läste jag en gång om damen som
            skulle köpa äpplen på torget på 50-
          </note>
          <note>
            talet. En handlare gjorde reklam för sig med orden:
          </note>
          <note>
            Mina äpplen är ekologiskt odlade. Damen svarade:
          </note>
          <note>
            Det gör ingenting. Jag ska bara ha dem till äpplemos.
          </note>
          <note>
            Damens replik framstår kanske i dag som skrattretande. I dag
            vet vi så mycket mer. Alla känner till att det finns ekologiska
            samband och att allt därmed är miljö. Miljöhänsyn och miljöpolitik
            kan inte avgränsas till någon specifik sektor utan innefattar
            alla frågor som berör människor. Alla är beroende av miljön för
            tillgång till frisk luft, rent vatten och näringsriktig mat.
          </note>
          <note>
            Forskare har konstaterat, precis som vi har hört här tidigare,
            att det skett en generell global uppvärmning av jorden, särskilt
            märkbar de sista årtiondena.
          </note>
          <note>
            Jorden har historiskt haft både varmare och kallare perioder.
            Variationer har förekommit på grund av solaktivitet, många vulkanutbrott
            m.m. FN:s klimatpanel har konstaterat att koldioxidhalten i atmosfären
            har ökat med drygt 30 % från den förindustriella tiden. Panelen
            anser att det här tillsammans med övriga växthusgaser till stor
            del bidrar till den misstänkta växthuseffekten.
          </note>
          <note>
            Koldioxiden är på grund av sin mängd den mest dominerande växthusgasen
            och uppstår, som vi har hört, framför allt vid förbränning av
            fossila bränslen.
          </note>
          <note>
            Utsläppen måste bemästras i tid - säger jag nu, fast det kanske
            kan vara för sent. Vår privata konsumtion och livsstil betyder
            här mycket, och alla har ett personligt ansvar.
          </note>
          <note>
            Ett kraftfullt handlingsprogram krävs för att hejda koldioxidutsläppen,
            och vi ser fram emot vad klimatpropositionen innebär, som vi har
            hört talas om länge nu ska komma. Varken inom energi- eller transportsektorn
            kan ökade utsläpp tillåtas. Vi kristdemokrater redogör i vår miljömotion
            för hur ett sådant program kan utformas. Vi anser att verksamma
            åtgärder brådskar inom det här området, som i sin tur påverkar
            delmålen för bl.a. frisk luft, försurning och övergödning.
          </note>
          <note>
            I det här sammanhanget vill jag ställa en fråga till miljöministern
            angående skatten på etanol som fordonsbränsle. För närvarande
            finns två pilotprojekt med framställning av etanol. För att gynna
            användningen av och skapa marknad för etanol som drivmedel har
            denna etanol varit befriad från energi- och koldioxidskatt. Den
            ena pilotprojektdispensen utgår vid nyår, och den andra löper
            tre år till. När denna pilotprojektdispens går ut nu vid nyår
            innebär det en prishöjning, och man tycker vid verket i Hudiksvall
            att det slår undan benen för verksamheten. Bränslet blir dyrare.
            Jag undrar hur det här kan medverka till en ekologiskt hållbar
            utveckling.
          </note>
          <note>
            Det här går inte heller att utläsa ur budgeten. På s. 201 finns
            det en rubrik om skatt på alternativa drivmedel, men det gäller
            en skattestrategi som ska börja år 2003. Det är lovvärt att budgeten
            beskriver politikområden, men jag tycker att det faller inom politikområdet
            att redogöra även för dessa två pilotprojekt, som ju nu har befrielse
            från skatt på koldioxid och energi.
          </note>
          <note>
            Tillverkare av andra alternativa drivmedel har framfört behovet
            av generell befrielse från koldioxidskatt för koldioxidneutrala
            drivmedel. Ett sådant tillkännagivande från riksdagen gjordes
            precis före sommaruppehållet nu i år. Det gick ut på att kraven
            på miljöklassning av drivmedel skulle vara resultatinriktade.
            Vad jag förstår finns det också en utredning som underlag för
            detta, som kom med sitt betänkande
          </note>
          <note>
            1999. Det borde alltså finnas material för att snabbt komma med
            besked. Man undrar då: Vad händer nu med den etanolförsäljning
            som är på gång att introduceras uppe i Hudiksvall, där man installerar
            etanolpumpar, när nu skatten höjs vid årsskiftet. Sedan dröjer
            det ett år till innan nästa strategi träder i kraft.
          </note>
          <note>
            Försurningen ökar fortfarande, men i långsammare takt än förut.
            Miljökvalitetsmålet Bara naturlig försurning har enligt proposition
            2000/01:130 två delmål. Det ena är att mindre än 5 % av sjöarna
            och mindre än 15 % av sträckan rinnande vatten år 2010
          </note>
          <note>
            ska vara påverkade av mänsklig försurning. Det andra är att trenden
            mot ökad försurning av skogsmark ska vara bruten före år 2010.
          </note>
          <note>
            Så har då regeringen föreslagit en del åtgärder som vi kristdemokrater
            anser vara otillräckliga. Vi anser att man även behöver kalka
            skogsmarken.
          </note>
          <note>
            Också Naturvårdsverket talar numera om kalkning av skogsmark
            på sin hemsida. Enligt våra beräkningar krävs det ca 50 miljoner
            kronor för detta. Då bör man satsa på den skogsmark som finns
            i de mest försurade områdena.
          </note>
          <note>
            När det gäller vattnet är grundvattentäkterna fortfarande dåligt
            skyddade i många kommuner. Många kommuner saknar också vederhäftiga
            och alternativa vattenförsörjningsplaner. Vid de översvämningsperioder
            som har varit har man på sina ställen inte haft någon beredskap
            för vattenförsörjningen. Det finns alltså en hel del här att göra.
          </note>
          <note>
            Jag vill fråga miljöministern om ifall det inte hade varit lämpligt
            att redovisa också detta med etanolen i budgeten.
          </note>
          <note type="speaker">
            Anf. 75 MARGARETA ANDERSSON (c):
          </note>
          <note>
            Fru talman! Livet ser lite annorlunda ut i dag än vad det gjorde
            för kanske några månader sedan. Men det viktigaste av allt är
            att se till att vi har en tro på framtiden. I den tron måste miljöpolitiken
            vara en väldigt viktig del.
          </note>
          <note>
            Att vidga miljöpolitikens perspektiv till att omfatta även kommande
            generationer ligger i dess natur.
          </note>
          <note>
            Men generationsperspektivet är inte enkelt. I slutrapporten Vår
            gemensamma framtid från Världskonventionen för miljö och utveckling,
            som presenterades av
          </note>
          <note>
            Gro Harlem Brundtland 1987, fanns ett tydligt generationsperspektiv.
            Brundtlandkommissionens nyckelbegrepp var hållbar utveckling.
            Begreppet har sedan dess haft ett kraftigt genomslag och skapat
            en bred medvetenhet om miljö, naturresurser och vår framtid.
          </note>
          <note>
            Med hållbar utveckling menade Brundtlandkommissionen en utveckling
            som tillfredsställer dagens behov utan att inskränka kommande
            generationers möjligheter att tillgodose sina behov. Efter
          </note>
          <note>
            Brundtlandkommissionen har flera definitioner tillkommit. Många,
            både företag och länder, har uppenbarligen velat definiera sin
            verksamhet som hållbar.
          </note>
          <note>
            Vartefter definitionerna har stigit i antal har begreppet tyvärr
            vattnats ur och blivit otydligt.
          </note>
          <note>
            I stället för att komma med nya definitioner av ett begrepp som
            kopplar ihop utvecklingsbehov hos samtida och framtida generationer
            är det dags att inse att den närmast framtida generationen är
            våra barn.
          </note>
          <note>
            Att se på miljöfrågor ur ett barnperspektiv kan hjälpa oss att
            fatta kloka beslut för kommande generationer.
          </note>
          <note>
            Ändå är det ovanligt att miljöfrågor sedda ur ett barnperspektiv
            förekommer i debatten. Barn och unga är osynliga i det mesta av
            det miljöarbete som sker såväl nationellt som internationellt.
            Det är dags att ändra på det nu.
          </note>
          <note>
            Hållbar utveckling handlar om respekt för kommande generationers
            behov och möjligheter till utveckling. Därför måste barn och unga
            bli synliga och respekteras.
          </note>
          <note>
            Syftet med Agenda 21 är att skapa en hållbar utveckling för hela
            mänskligheten. Syftet med barnkonventionen är att skapa en hållbar
            uppväxt för varje barn som föds på vår jord. Det är med uppenbar
            tydlighet så att dessa båda dokument hör ihop. Det blir ingen
            uthållig utveckling om de två dokumenten inte förverkligas. Barnen
            är framtiden, och får de inte uppleva livskvalitet i form av både
            en god naturmiljö och en god social miljö kommer de inte att vara
            bärare av en hållbar utveckling.
          </note>
          <note>
            Det är viktigt att låta barn och unga komma till tals i såväl
            den privata sfären som i mer officiella sammanhang. Det är viktigt
            att lyssna till dem och respektera deras oro och tankar. Genom
            att ta vara på deras klarsyn, nyfikenhet, engagemang och kraft
            kan vi göra utvecklingen hållbar. Ungdomens miljöriksdag är ett
            exempel på detta. Strategin bör vara att få in ett barnfokus i
            miljöarbetet på alla nivåer. Beslutsfattare behöver förstå hur
            barns hälsa drabbas och att barn är särskilt utsatta. De behöver
            förstå barns tysta oro nu och inför framtiden. Ett tydligt barnperspektiv
            bör finnas med i allt miljöarbete.
          </note>
          <note>
            Fru talman! Den miljödrivna utvecklingen där företag, det civila
            samhället och staten gemensamt tar ansvar för utvecklingen inrymmer
            en mycket stor kraft och potential. Den miljödrivna utvecklingen
            kommer att bli en drivkraft för ekonomisk tillväxt, industriell
            och mänsklig utveckling, och samtidigt ge ett klimat för företagande
            och innovationer. En miljödriven utveckling är bra för våra barn.
          </note>
          <note>
            Utan ett starkt civilt samhälle blir det svårt att nå en långsiktigt
            hållbar ekologisk, ekonomisk och social utveckling. I slutändan
            kan miljödriven utveckling och andra miljöåtgärder aldrig kommenderas
            fram av statliga pekpinnar eller enbart genom företagens agerande.
            Ett starkt civilt samhälle med upplysta människor som utövar sin
            konsumentmakt och sina demokratiska möjligheter att påverka är
            en av de viktigaste drivkrafterna för att ställa om samhället
            i en miljövänlig riktning.
          </note>
          <note>
            Mot bakgrund av detta är det viktigt att stärka det civila samhället.
            Ett led i det är att ha starka organisationer. Svenska naturskyddsföreningen,
            Sveriges hembygdsförbund, studieförbund, fiskevårdsförbund m.fl.
            spelar en stor roll i miljöarbetet. Dessa organisationer studerar
            och följer vaksamt hotet mot naturen. De förmedlar och medverkar
            i opinionsbildningen, uppmuntrar till vård av byggnader och miljöer
            i såväl landsbygds- som i stads- och tätortsmiljöer. Ska
          </note>
          <note>
            Sverige vara en pådrivande kraft och ett föregångsland för ekologiskt
            hållbar utveckling är det nödvändigt att ta till vara de goda
            krafter som finns i redan verksamma organisationer. Det är dyrt
            för landet att låta bli.
          </note>
          <note>
            Fru talman! Låt mig så ta upp frågan om internationellt samarbete
            på miljöområdet. En av de allra viktigaste anledningarna till
            att inta en positiv hållning till EU är möjligheten att samarbeta
            kring miljöfrågorna som många gånger till sin natur är gränsöverskridande.
            För att komma till rätta med gränsöverskridande miljöproblem behövs
            gränsöverskridande samarbete. Centerpartiet bejakar därför, i
            motsats till vissa andra partier, EU-samarbetet.
          </note>
          <note>
            EU har en central roll att spela på den internationella miljöscenen.
            Som ett av världens största och därmed viktigaste handelsblock
            kan EU vara med och påverka utvecklingen. Det är absolut nödvändigt
            att
          </note>
          <note>
            EU tar det här ansvaret. EU:s möjligheter att påverka den internationella
            utvecklingen är beroende av graden av samsyn och enighet inom
            unionen. Sverige måste inom EU vara en offensiv kraft på miljöområdet.
            För att nå framgång krävs att Sverige skapar allianser med andra
            länder. Genom att skapa allianser kan Sverige vara med och driva
            EU framför sig. Detta får också återverkningar på den internationella
            miljöscenen.
          </note>
          <note>
            För att nå en hållbar utveckling i Europa och EU
          </note>
          <note>
            måste den inre marknaden utvecklas i miljövänligare riktning.
            EU:s ekonomi måste miljöprövas. Vi måste ha en tydlig miljöstyrning
            på EU-området då nationella konkurrensvillkor alltmer fastställs
            av internationell konkurrens på den gemensamma marknaden.
          </note>
          <note>
            Olika konkurrensvillkor på grund av olika miljöregler och miljöskatter
            kan fungera som en drivkraft, men också som ett hinder. Gemensamma
            miljöskatter är ett av verktygen för att komma över detta hinder.
          </note>
          <note>
            Hittills har den svenska regeringen varit kallsinnig till att
            införa gemensamma miniminivåer. Jag och Centerpartiet hoppas att
            man ändrar sig på den punkten.
          </note>
          <note>
            Sverige måste våga ta steget och säga att det behövs miniminivåer
            på miljöskatter i EU. Det vore bra för miljön, och det är ett
            bra sätt för att skapa likvärdiga konkurrensvillkor inom EU. I
            grund och botten är detta inte en skattefråga utan en miljöfråga.
            Att införa gemensamma miniminivåer för miljöskatter betyder inte
            att EU ska ha harmoniserade skatter på alla områden. Miljön utgör
            ett tydligt område där ökad överstatlighet är nödvändigt. Detta
            gäller naturligtvis även på miljöskatteområdet. Sverige måste
            våga att erkänna detta.
          </note>
          <note>
            Den ökade överstatligheten på miljöområdet är speciellt viktig
            om EU ska kunna agera som en stark kraft på den internationella
            miljöscenen. Samtidigt som det behövs en ökad överstatlighet på
            miljöområdet är det viktigt att slå fast att enskilda länder måste
            kunna gå längre om det finns klara motiv för det.
          </note>
          <note>
            Till sist vill jag också betona vikten av att EU utvidgas till
            Öst- och Centraleuropa, kanske framför allt ur ett miljöperspektiv.
          </note>
          <note type="speaker">
            Anf. 76 HARALD NORDLUND (fp):
          </note>
          <note>
            Fru talman! Det finns en hel del i politiken på miljöområdet
            som är bra. Jag vill ändå i den här debatten lyfta fram, ha samtal
            och debatt kring de stora utmaningar som vi står inför och där
            vi kan se brister som vi behöver hjälpas åt för att komma åt.
            Jag tänker då på fyra stora utmaningar som vi står inför:
          </note>
          <note>
            För det första klimatfrågan.
          </note>
          <note>
            För det andra bevarandet av den biologiska mångfalden.
          </note>
          <note>
            För det tredje det internationella samarbetet och
          </note>
          <note>
            EU:s roll i miljöpolitiken.
          </note>
          <note>
            För det fjärde tänker jag också på att bemöta de politiska krafter
            som faktiskt inte ställer upp på dessa utmaningar - utmaningarna
            för solidariteten med kommande generationer. Dessa politiska krafter
            tycker jag blundar för problemen.
          </note>
          <note>
            Visst har vi, tack vare de stora biologiska kunskaper som vi
            har att tillgå, tack vare teknikens, demokratins och marknadsekonomins
            utvecklingskraft, stora möjligheter. Men vi måste visa en bestämd
            politisk vilja.
          </note>
          <note>
            Jag vill fråga övriga politiska partier här om vi kan vara överens
            om min och Folkpartiets beskrivning av utmaningarna som vi står
            inför; utarmningen av den biologiska mångfalden, alltfler arter
            som hotas av utrotning, den svenska floran och faunan som ständigt
            blir fattigare och de globala klimatförändringarna. Det är de
            fattiga ländernas befolkning som drabbas hårdast av en förstärkt
            växthuseffekt.
          </note>
          <note>
            Därför krävs det en världsomspännande handlingsplan, en plan
            som leder till minskade utsläpp och som omfördelar resurser. Bristen
            på överstatlighet i miljöpolitiken - många miljöproblem är gränsöverskridande.
            Men EU är i dag för svag för att lösa dem.
          </note>
          <note>
            Fru talman! Vid en överläggning i går mellan miljö- och jordbruksutskottet
            och skogsindustrin framkom det bl.a. att det finns en samsyn om
            målen i fråga om skydd av värdefull skogsmark, förutom när det
            gäller tidpunkten för när målen ska uppnås. Men det kom också
            fram att arbetet med avsättningarna inte fungerar bra. Metoderna
            måste uppenbarligen förändras. Arbetssättet när det gäller att
            åstadkomma dessa avsättningar måste ändras.
          </note>
          <note>
            Hur ser miljöministern på det här problemet?
          </note>
          <note>
            Kanske är det en fråga för Näringsdepartementet, som har ansvar
            för skogsfrågorna. Departementsorganisationen är ju en annan än
            utskottsorganisationen, som jag själv tycker borde förändras.
            Miljöpolitiken bör, enligt min mening, ha ett eget utskott.
          </note>
          <note>
            I dagens Upsala Nya Tidning läser jag om en mätning av partiklar
            i luften i Uppsala, förresten en kommun där Miljöpartiet har varit
            med och styrt i flera år och där miljön blir sämre och sämre.
            De mycket höga halterna i luften tros sammanhänga med trafiken
            och sopförbränningen. Kommer vi åt problemet med sopförbränningen?
            vill jag fråga miljöministern. När kommer samma avgifter på sopförbränning
            som på deponering?
          </note>
          <note>
            Miljöavgifterna kompletterar generella utsläppsrätter och innebär
            att den som släpper ut föroreningar eller utnyttjar en naturresurs
            får betala för det.
          </note>
          <note>
            Ett annat styrmedel är att skapa äganderätter genom att fastställa
            ett tak för utsläpp och sedan auktionera ut utsläppsrätter under
            detta tak. Miljöavgifter och utsläppshandel innebär ju att alla
            förorenare motiveras att minska utsläppen och att teknikutvecklingen
            stimuleras i en miljövänlig riktning.
          </note>
          <note>
            Vad som skulle vara viktigt och som är bråttom att införa är
            vägavgifter, t.ex. för att finansiera större trafikmiljöförbättringar.
            Miljöstyrande trängselavgifter kan också användas för att motverka
            lokala miljöproblem.
          </note>
          <note>
            Jag vill också fråga miljöministern: Kommer skattereduktionen
            för etanolbränsle att slopas? När får vi skattereduktion för alkylatbensin?
          </note>
          <note>
            Så några ord om den tredje stora utmaningen. Genom frihandel
            ökar möjligheterna att lösa många stora problem. Frihandel leder
            till effektivare hushållning med resurser. Det höjer välfärden
            och skapar resurser för att lösa miljöproblem. Frihandel innebär
            också att miljövänlig teknik sprids snabbare. Frihandel skapar
            möjligheter för utvecklingsländerna att själva förädla sina naturtillgångar
            och minskar därmed också transportvolymerna. EU måste omedelbart
            avskaffa sina tullar mot de fattigaste utvecklingsländerna.
          </note>
          <note>
            Vidare när det gäller det internationella samarbetet och uppgifter
            på EU-nivå vill jag nämna problemen kring joniserande strålning
            från t.ex. uran, plutonium, strontium och andra radioaktiva ämnen.
            Problemen innebär att vi har fått ett ökat antal mutationer bland
            djur, växter och människor. Vi måste från svensk sida agera mer
            aktivt för att få internationella överenskommelser som begränsar
            ytterligare utsläpp.
          </note>
          <note>
            Vi tycker också att det är viktigt att vi inför en europeisk
            miniminivå för koldioxidskatt. Dit har vi inte kommit än. Men
            det är inte nog för att klara att få ett stopp på ökat utsläpp
            av växthusgaser. Unionen måste göra mer, t.ex., som vi menar,
            skapa en gemensam handel med utsläppsrätter för växthusgaser.
            Sverige bör i avvaktan på ett EU-system införa sådan handel med
            utsläppsrätter på nationell nivå så snart som möjligt, menar vi.
          </note>
          <note>
            Sveriges möjligheter att minska svavel- och kvävenedfall och
            halterna av marknära ozon är till stor del beroende av åtgärder
            i Europa, eftersom merparten av nedfallet i Sverige kommer från
            kontinenten.
          </note>
          <note>
            Vi vill att EU inför en miniminivå för svavelbeskattningen och
            också gemensamma regler för att minska utsläppen av kväve.
          </note>
          <note type="speaker">
            Anf. 77 GUDRUN LINDVALL (mp) replik:
          </note>
          <note>
            Fru talman! Jag vill kommentera och ställa vissa frågor i anslutning
            till Harald Nordlunds anförande.
          </note>
          <note>
            Först gäller det den biologiska mångfalden. Anledningen till
            att vi tappar biologisk mångfald i världen är till en del de stora
            nationella problemen, klimatförändringarna. I Stora Barriärrevet
            utanför Australien är anledningen klimatförändringar, men det
            är också ofta mycket lokala frågor när det gäller jordbruket.
            Man kan se att jordbruket i Australien släpper ut en förskräcklig
            massa slam som lägger sig över korallerna. Även i Sverige kan
            vi se att det är jordbruket som till stor del skapar en mindre
            biologisk mångfald, inte bara så att arter försvinner utan också
            så att antalet individer inom vanliga arter blir färre.
          </note>
          <note>
            Vi kan i dag se att även skogsbruket har den här effekten. Vi
            kan också se att jakten i EU, som den bedrivs på sträckande fåglar
            på väg hit, orsakar problem.
          </note>
          <note>
            Då vill jag veta vilka förslag Folkpartiet har för att komma
            till rätta med just de här problemen när det gäller den biologiska
            mångfalden.
          </note>
          <note type="speaker">
            Anf. 78 HARALD NORDLUND (fp) replik:
          </note>
          <note>
            Fru talman! När det gäller de specifika problemen som Gudrun
            Lindvall tar upp har jag varit inne på några av våra föreslagna
            åtgärder. Vi har ett väldigt brett program för bevarande av biologisk
            mångfald.
          </note>
          <note>
            Det handlar om en ny jordbrukspolitik. Det handlar om att komma
            snabbare fram när det gäller avsättning av värdefulla skogsområden.
          </note>
          <note>
            Vi har fått färska rapporter som visar att vi borde gå snabbare
            fram inom vissa områden när det gäller avsättningarna. Det fungerar
            dåligt. Vi har över huvud taget en attityd när det gäller skydd
            av hotade arter där vi har grundinställningen att människan har
            ett ansvar. Detta innebär att vi inte har rätt att medvetet ta
            död på en enda art, det må gälla varg, kryptogamer, evertebrater
            eller vilka som nu är hotade.
          </note>
          <note type="speaker">
            Anf. 79 GUDRUN LINDVALL (mp) replik:
          </note>
          <note>
            Fru talman! Det var ett något diffust svar, men jag ska koppla
            det här till nästa sak som Harald Nordlund tog upp, nämligen motkrafterna.
            Det är naturligtvis så, precis som Harald Nordlund säger, att
            när vi börjar göra de här avsättningarna får vi motkrafter. En
            sak som dessa motkrafter säger är att det här inte går rätt till.
            Det sker vid fel tidpunkt. Det sker på fel sätt.
          </note>
          <note>
            Då gäller det att våga stå upp för det här.
          </note>
          <note>
            Vi hörde ett sådant exempel i går i utskottet. Då var det naturligtvis
            fråga om fel tid, fel sätt och fel metoder. Jag kan hålla med
            om att det finns vissa länsstyrelser som inte har kommit i gång
            med avsättningarna. Men det är ett administrativt problem som
            är mycket enkelt att lösa.
          </note>
          <note>
            Vi kan se ett exempel på en motkraft i dag i Dagens Nyheter.
            Det är nämligen Kjell-Olof Feldt, som för andra gången går ut
            mycket aggressivt mot ekologiskt lantbruk. Det har varit svårt
            att få in motinsändare angående det här i Dagens Nyheter. Det
            här är naturligtvis en typisk motkraft. Vi vet att ett ekologiskt
            lantbruk gör att det blir mindre gifter och framför allt leder
            till en ökad biologisk mångfald.
          </note>
          <note>
            Då vill jag höra: Kan Folkpartiet ställa upp som parti på att
            försöka få in en insändare i DN gemensamt med flera andra partier
            som vill öka den biologiska mångfalden för att mota Kjell-Olof
            Feldts motkrafter?
          </note>
          <note type="speaker">
            Anf. 80 HARALD NORDLUND (fp) replik:
          </note>
          <note>
            Fru talman! Mitt svar är ja. Det är oerhört angeläget att vi
            tillsammans, inte varje parti för sig, i högre grad ställer upp
            för att visa vilken väg vi är tvungna att gå. Det gör vi alltför
            sällan från Sveriges riksdag.
          </note>
          <note>
            Så mitt svar är ja.
          </note>
          <note type="speaker">
            Anf. 81 JONAS RINGQVIST (v) replik:
          </note>
          <note>
            Fru talman! Harald Nordlund tar upp bristen på överstatlighet
            som ett miljöproblem, och så hänvisar han till EU som svaret på
            det problemet. Jag har naturligtvis svårt att dela den uppfattningen.
            För mig handlar miljöfrågan väldigt mycket om de klyftor som finns
            i världen, om hur vi i den rika världen förbrukar huvuddelen av
            våra naturresurser medan de i den fattiga världen får använda
            en bråkdel av vad vi använder.
          </note>
          <note>
            Detta är naturligtvis en ordning som är central för att vi ska
            kunna lösa miljöproblemen, och EU är inte något svar. Jag förstår
            inte hur EU skulle kunna vara svaret på det. EU:s politik förstärker
            klyftorna, inte minst genom de murar som EU bygger mot omvärlden,
            vilket Harald Nordlund själv påpekar, och också genom den sortens
            överstatlighet som EU står för där
          </note>
          <note>
            EU ibland hindrar enskilda medlemsstater att gå före.
          </note>
          <note>
            Vad jag skulle vilja se är en stärkt global miljöförvaltning
            där FN ges en starkare roll på miljöområdet. Förhoppningsvis kan
            det bli ett av resultaten av mötet i Johannesburg om ett år. Jag
            hoppas att Harald
          </note>
          <note>
            Nordlund delar uppfattningen att det är en riktig väg att gå.
          </note>
          <note type="speaker">
            Anf. 82 HARALD NORDLUND (fp) replik:
          </note>
          <note>
            Fru talman! För att vi ska komma åt de stora miljöproblemen krävs
            det att vi på ett mycket bättre sätt än hittills samverkar internationellt.
            Då har man bildat en union i Europa som ju i hög grad är en miljöorganisation.
            Det finns ingen motsättning mellan att använda EU, och se till
            att en av huvuduppgifterna för EU är just miljöutmaningarna, och
            strävandena efter att få ett globalt samarbete kring de här frågorna.
          </note>
          <note>
            Vad Jonas Ringqvist och jag har svårt att vara eniga om är att
            det skulle vara framgångsrikt att riva ned EU, som är en miljöorganisation,
            och sedan enas om att vi måste samverka globalt. Då tror inte
            jag och
          </note>
          <note>
            Folkpartiet att vi kan ha framgång i miljösamarbetet på samma
            sätt som vi kan ha via EU. Självklart vill vi även vidga det här
            utanför EU:s gränser, men det är ett bra verktyg.
          </note>
          <note type="speaker">
            Anf. 83 JONAS RINGQVIST (v) replik:
          </note>
          <note>
            Fru talman! Harald Nordlund framhäver EU som en miljöorganisation.
            Jag är inte av samma åsikt.
          </note>
          <note>
            Möjligtvis kan det här vara en önskedröm för en utopisk liberal,
            något som Harald Nordlund framstår som. Jag har stor respekt för
            det i och för sig.
          </note>
          <note>
            Harald Nordlund nämner inte särskilt mycket om
          </note>
          <note>
            FN, om en global miljöförvaltning som är starkare och om det
            möte som vi har i Johannesburg om ett år.
          </note>
          <note>
            Jag skulle gärna vilja höra en kommentar om det.
          </note>
          <note>
            Det vore också intressant att höra hur Folkpartiet och Harald
            Nordlund ser på klimatfrågan och huruvida Sverige bör gå före
            där. Han tog upp det som ett viktigt problem, men han utvecklade
            inte konkret vad det skulle betyda för Sverige.
          </note>
          <note type="speaker">
            Anf. 84 HARALD NORDLUND (fp) replik:
          </note>
          <note>
            Fru talman! Vi bör gå före. Vi ska gå före. En del partier i
            Sveriges riksdag för resonemanget: Varför ska vi gå före? Det
            må gälla klimatfrågor, kemikaliefrågor eller andra miljöfrågor.
            Då når vi inte de resultat som vi ju säger i det internationella
            samarbetet att vi vill nå. Vi har möjlighet att gå före på flera
            områden, och det ska vi göra.
          </note>
          <note>
            FN:s roll talar vi ofta om från socialliberalt håll.
          </note>
          <note>
            Vi säger att det är viktigt att vi satsar på FN. Men det finns
            ingen motsättning mellan detta och att se till att
          </note>
          <note>
            EU verkligen blir en effektiv miljöorganisation.
          </note>
          <note type="speaker">
            Anf. 85 MARIA WETTERSTRAND (mp):
          </note>
          <note>
            Fru talman! Så det är så här kammaren ser ut uppifrån! Jag ska
            se om jag kan klara av det här. Det är mycket pilar och stjärnor
            och sådant här på papperet, men det ska väl gå bra.
          </note>
          <note>
            Häromdagen fick jag några frågor från Miljöpartiets webbredaktör.
            Han ville ha en intervju med mig på vår hemsida. En av frågorna
            löd: Om du skulle sammanfatta din gröna vision i tre meningar,
            vilka meningar skulle det då vara?
          </note>
          <note>
            Det var en svår fråga, tyckte jag. Det är inte bara så att tre
            meningar är väldigt kort, utan det är också så att beskrivningen
            av en vision lätt övergår i klyschor.
          </note>
          <note>
            Ord som "långsiktig hållbarhet", "uthållig samhällsutveckling",
            "ekologiska ramar" och kanske t.o.m. "grönt folkhem" dyker upp
            i huvudet. Det är fina ord, och de används mer eller mindre allmänt
            av de flesta i den politiska debatten. "Långsiktig hållbarhet"
            och "uthållig samhällsutveckling" är typiska klyschor som har
            helt olika betydelse beroende på vem som säger det. För den som
            lyssnar låter det kanske som om alla tycker nästan likadant. Så
            jag bestämde mig för att undvika att använda några av de uttrycken.
            "Grönt folkhem" var nog för övrigt aldrig aktuellt som svar på
            frågan.
          </note>
          <note>
            Jag har alltid tyckt att visioner och ideologi är oerhört viktigt
            i politiken. Det är i visionerna som framtiden och det långsiktiga
            tänkandet finns, och när visionerna blir luddiga blir också vägen
            luddig eftersom man inte vet vart man är på väg. Ideologin är
            den bas varpå politiken byggs, och utifrån ideologin kan den som
            lyssnar bedöma ifall politikerns grundsyn överensstämmer med den
            egna. Då kan man också få en bild av hur politikern kommer att
            resonera i alla de enskilda sakfrågor som dyker upp till beslut.
          </note>
          <note>
            Därför är det viktigt att konkretisera visioner på ett begripligt
            sätt. Det gäller både för en själv, för politiska partier och
            för samhället i stort. Utan tydliga visioner blir vägen lätt krokig,
            och stegen framåt blir vacklande. Ord vilkas betydelse övergår
            i klyschor blir mer eller mindre meningslösa. Den enda lösningen
            är då att fylla dessa ord med innehåll. Den svenska politiken
            har tagit några steg i rätt riktning, men vi i
          </note>
          <note>
            Miljöpartiet upplever att vi har en hård kamp att driva för att
            visionerna verkligen ska få ett innehåll som överensstämmer med
            klyschorna.
          </note>
          <note>
            I miljöpolitiken görs nu flera seriösa försök att bedriva politik
            genom att sätta upp gemensamma visioner. Det är intressant att
            se hur det plötsligt blir tydligt bortom allt tvivel att de ganska
            uttjatade orden
          </note>
          <note>
            "långsiktig hållbarhet" inte betyder detsamma för alla. Klimatmålet,
            som behandlas nu, och miljömålen, som vi blev överens om med regeringen
            och Vänsterpartiet i våras, har gjort det tydligt att enigheten
            om den långsiktiga visionen inte alltid är särskilt stor.
          </note>
          <note>
            Låt mig ta exemplet med klimatet. Det finns en gammal luddig
            gemensam målsättning om att halten av växthusgaser ska stabiliseras
            i atmosfären på en nivå som innebär att människans påverkan på
            klimatsystemet inte blir farlig. Vad betyder farlig? Är den klimatpåverkan
            som vi ser nu genom ökad frekvens av översvämningar, stormar och
            stigande havsvattennivåer farlig? Hur mycket kan vi acceptera
            att temperaturen ökar på jorden innan det är farligt? Hur stora
            utsläpp ska vi tillåta oss själva att ha? Om man frågar presidenten
            för något av örikena i Stilla havet så är han antagligen mycket
            oroad. Problem med saltvatteninträngning i dricksvattenbrunnar
            finns redan nu, och landet håller på att dränkas i havet. För
            honom är det redan farligt.
          </note>
          <note>
            I Sverige får vi miljöpartister kämpa som sjutton för att Sverige
            ska ha som målsättning att minska sina utsläpp av växthusgaser
            med ynka 8 % på tio år.
          </note>
          <note>
            Svenska naturskyddsföreningens bedömning är att utsläppen av
            växthusgaser måste minska med 75 %
          </note>
          <note>
            till 2050. Här får vi i Miljöpartiet kämpa för att få igenom
            en minskning på 8 % under tio år.
          </note>
          <note>
            Mål och visioner måste naturligtvis också fyllas med innehåll
            i form av konkreta åtgärder, och vi måste vara beredda att ändra
            politik. Om åtgärderna har ett tydligt mål att inrikta sig mot
            blir de också mer träffsäkra, och de långsiktiga signalerna till
            näringsliv, kommuner och andra aktörer blir mycket tydligare.
          </note>
          <note>
            Miljöpartiets politik är att visionerna och målen som sätts upp
            för miljöpolitiken ska leva upp till klyschorna. Vi är övertygade
            om att vi genom tydliga mål också ger en skjuts till den pågående
            teknikutvecklingen och uppmuntrar alla de positiva åtgärder som
            vidtas i kommuner, i näringsliv och bland enskilda. Och genom
            en stark miljöpolitik stöder vi ekonomiskt och lagmässigt också
            den positiva utvecklingen mot framtiden.
          </note>
          <note>
            Respekten för kommande generationer ställer krav på oss politiker.
            Vi kan inte ignorera kopplingen mellan framtiden och det som vi
            gör här och nu. Om ni undrar vad jag svarade på frågan från vår
            webbredaktör så får ni gå in och läsa på Miljöpartiets hemsida
            mp.se.
          </note>
          <note>
            (Applåder)
          </note>
          <note>
            Anf. 86 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Låt mig också hälsa Maria Wetterstrand välkommen
            till riksdagen. Jag avundas henne lite grann att hon får hålla
            sitt jungfrutal på den allmänpolitiska debattens första dag. Jag
            hoppas att det kommer många fler riksdagsdagar, om än inget mer
            jungfrutal.
          </note>
          <note>
            Fru talman! I gårdagens Aftonbladet skriver Jesper Bengtsson
            att EU:s framtidsdebatt bör utgå från människornas vardag. Det
            är en klok tanke. I en demokrati måste verklighetens brister och
            verklighetens möjligheter ligga till grund för politikens ambitioner.
          </note>
          <note>
            Endast så kan demokratins kris, som vi upplever i dag, mötas,
            och endast så kan dess livskraft bevaras och utvecklas.
          </note>
          <note>
            I EU, i Sverige, på enskilda orter, i världen och överallt, påverkar
            miljöproblemen människornas vardag. De begränsar människors livschanser.
            De orsakar sjukdomar. De tär på naturen och på den biologiska
            mångfalden. De skapar svält och hunger.
          </note>
          <note>
            Också i vårt land med vår levnadsstandard och vår utvecklade
            miljöpolitik skapar luftföroreningar cancer samtidigt som våra
            vatten förkvävs av övergödning och försurning och samtidigt som
            djur och växter hotas av utrotning.
          </note>
          <note>
            Jag tror att vi alla ibland kan förenas i en känsla av vanmakt
            inför allt detta och inför hur trögt och mödosamt det är att bryta
            de onda trenderna och nå resultat. EU har självfallet sina fel
            och brister, men också stora förtjänster. Och jag tvekar inte
            att säga att det är på miljöområdet med dess gränsöverskridande
            karaktär som det är lättast att motivera varför EU
          </note>
          <note>
            behövs och varför EU behöver utvidgas. Därför blir också miljöfrågorna
            en del av den påtagliga verklighet för människor varifrån en framtidsdebatt
            om EU
          </note>
          <note>
            måste utgå. Det är också här som vi kan redovisa påtagliga framsteg
            av EU-samarbetet.
          </note>
          <note>
            Man kan säga att detta är en del av den hoppfullhet som så välgörande
            kontrasterar mot känslan av missmod inför våra tillkortakommanden,
            en hoppfullhet som är så nödvändig för demokratiernas förmåga
            att mobilisera kraft och beslutsamhet och att samla människor
            till gemensamma ansträngningar.
          </note>
          <note>
            Under de många år som jag arbetade ihop med
          </note>
          <note>
            Olof Palme återkom han i sina anföranden och intervjuer ständigt
            till vårt behov av framtidstro som grund för gemensamma ansträngningar
            i det demokratiska arbetet från det internationella till det lokala
            i folkrörelser och föreningar. Framtidstron är demokratins livsluft.
            Därför är den också miljöarbetets livsluft. Kanske skulle vi inrätta
            ett sextonde, eller om det blir det sjuttonde, miljömål där vi
            kräver en levande och myllrande framtidstro.
          </note>
          <note>
            När jag tänker igenom de senaste årens arbete så är det hoppfullheten
            som överväger, känslan av att det går att nå resultat. Det gäller
            vad vi tillsammans har åstadkommit här i Sverige, ofta genom arbete
            och beslut i riksdagens kammare. Miljömålspropositionen som ni
            nu svettas över i utskottet kommer att ge oss konkreta mål på
            en mängd olika områden och ett fast system för uppföljning. Jag
            tror inte att något annat land arbetar så avancerat kopplat till
            resursförstärkningar till miljöpolitiken.
          </note>
          <note>
            Jag måste reagera lite grann när jag hör Lars
          </note>
          <note>
            Lindblads angrepp på de ökade resurserna till marksanering. Jag
            besökte Svenljunga i måndags. Där var man orolig för att man har
            hittat omfattande mängder av olika gifter nedströms Borås i Viskan.
          </note>
          <note>
            Det är gamla miljöskulder från de gamla textilfabrikerna där.
            Det som människorna säger till mig när jag talar med dem om det
            problemet är inte att vi nu ska vara försiktiga med att öka anslagen
            till deras möjligheter att sanera, utan det som de undrar är om
            vi har pengar, kompetens och resurser till detta. Och jag kunde
            dessbättre svara dem att vi har tagit fram omfattande pengar,
            att vi håller på att bygga upp omfattande resurser och att vi
            ska se till att vi kan rensa undan de gamla miljösynderna. Vi
            räknar inte med att den gamla textilindustrin plötsligt ska återuppstå
            och lösa dessa problem åt oss. Det är våra gemensamma problem
            att lösa.
          </note>
          <note>
            Vi har kemikaliepropositionen som innebär att vi ökar skyddet
            mot farliga kemikalier ytterligare och som har gett oss en bra
            grund för vårt internationella arbete på detta viktiga område.
          </note>
          <note>
            Vi har lokala investeringsprogram. Också här skulle jag vilja
            vända mig till Lars Lindbland. Gör en resa runt Sverige och besök
            de 1 400 investeringar som vi nu håller på med som bäst. Tala
            med dina moderata partivänner i de olika kommunala sammanhangen
            och ta del av deras uppfattning om detta arbete - 1 400 olika
            investeringar runtom i hela Sverige. Alla har goda miljöeffekter.
            Alla är noggrant analyserade och bedömda. Detta är bra använda
            pengar i ett positivt samhällsbyge för att ta några steg i riktning
            mot en hållbar utveckling.
          </note>
          <note>
            Vi har rovdjurspropositionen som innebär att vi tar ett tydligt
            ansvar för våra stora rovdjur samtidigt som vi visar omtanke om
            de människor som påverkas.
          </note>
          <note>
            Arbetet med en miljöorienterad produktpolitik kan bli ett viktigt
            instrument för att uppnå hållbara produktions- och konsumtionsmönster.
            Och jag vill här gärna uttrycka min uppskattning för ett gott
            samarbete med Vänsterpartiet med Miljöpartiet under hela mandatperioden.
          </note>
          <note>
            Denna känsla av hoppfullhet gäller också vad vi har åstadkommit
            inom EU, inte minst under vårt ordförandeskap. Och jag vill gärna
            tacka Harald
          </note>
          <note>
            Nordlund för hans ord av erkännande för våra insatser i detta
            sammanhang.
          </note>
          <note>
            Vi har hållbarhetsstrategin som utöver det konkreta innehållet
            också äntligen promoverar miljöhänsynen till politikens högsta
            division också inom EU.
          </note>
          <note>
            Vi har det sjätte miljöhandlingsprogrammet som gett oss tydliga
            strategier, konkreta mål och tidsramar på viktiga områden och
            som blir ledande för arbetet under tio år framöver. Vi har en
            ny kemikaliepolitik med en mycket stark svensk signatur. Vi har
            slutförhandlat om takdirektivet som innehåller just det som jag
            tror att Harald Nordlund egentligen är ute efter, ett tak för
            alla länders utsläpp av försurande och övergödande ämnen, ett
            tak som innebär mycket kraftiga reduktioner under de närmaste
            åren, ett tak som är nödvändigt för vår strategi för att nå fram
            till försurningsmålet i miljöpolitiken.
          </note>
          <note>
            Det handlar också inom EU om ett förstärkt ledarskap för EU i
            hela det globala miljöarbetet. Detta gäller även globalt. Det
            är nu bara drygt ett halvår sedan den nya amerikanska administrationen
            beslutade att inte längre delta i Kyotoprocessen. Överallt i världen
            skapade det missmod och osäkerhet kring
          </note>
          <note>
            Kyotoprotokollets framtid. Då var det EU som grep initiativet
            och som gjorde tydligt att vår strävan var att rädda Kyotoprotokollet
            och att få med oss andra länder i den processen. Det i sin tur
            ledde fram till det lyckosamma resultatet på det klimatmöte som
            ägde rum i Bonn i somras. Man kan dra en rät linje från miljöministermötet
            i Kiruna till det goda resultatet i
          </note>
          <note>
            Bonn.
          </note>
          <note>
            Jag tror att många människor i dessa dagar, efter de fruktansvärda
            terrorattackerna, på ett annat sätt ser på behovet av internationellt
            samarbete, också när det gäller andra viktiga aspekter än att
            bekämpa den globala terrorismen. Jag hoppas att detta leder till
            att insikten runtom i världen ökar om att det finns många globala
            hot som kräver ett internationellt samarbete och om att det är
            nödvändigt med internationellt samarbete för att skapa bästa möjliga
            grund för en positiv framtidsutveckling.
          </note>
          <note>
            Det tydligaste tecknet på att den insikten slog rot skulle naturligtvis
            vara om USA beslutade sig för att återvända till samarbetet kring
            klimatförändringarna, till samarbetet inom Kyotoprocessen.
          </note>
          <note>
            Detta gäller också globalt. Vi har ju vårt samarbete inom det
            som kallas för global governance, global miljöadministration.
            Det låter väldigt tråkigt och byråkratiskt men egentligen är det
            inte det. I
          </note>
          <note>
            stället handlar det om att bygga ett samarbete mellan länderna
            för att möta globaliseringens negativa effekter på miljön - ett
            samarbete som i så stor utsträckning som möjligt är grundat på
            de demokratiska staternas vilja att klara dessa viktiga problem.
          </note>
          <note>
            Jag skulle kunna fortsätta med att ytterligare tala om de viktiga
            globala utmaningar som vi står inför, inte minst när det gäller
            förberedelserna för det viktiga mötet i Johannesburg. Jag skulle
            också kunna tala ytterligare om de utmaningar i övrigt som vi
            måste förbereda oss på och där vi måste skärpa oss för att kunna
            klara dem.
          </note>
          <note>
            Grundläggande för väldigt mycket av vårt arbete med de globala
            miljöproblemen, liksom med de svenska och de europeiska, är att
            åstadkomma en klok resurshushållning. Därför vill jag sluta med
            ett citat från Olof Palme som nu är 35 år gammalt. Jag skulle
            gärna vilja decicera citatet till Maria Wetterstrand denna hennes
            första arbetsdag här i kammaren, även om - antar jag - citatet
            är betydligt äldre än vad
          </note>
          <note>
            Maria är:
          </note>
          <note>
            "Vi skall försöka vara förnuftiga på ett område där vi människor
            så ofta lyckats uppvisa det mest grandiosa oförnuft - nämligen
            när det gäller att utnyttja våra naturresurser. ... Och jag har
            en känsla av att det är bråttom."
          </note>
          <note>
            Det var bråttom för 35 år sedan, och det är fortfarande väldigt
            bråttom.
          </note>
          <note type="speaker">
            Anf. 87 LARS LINDBLAD (m) replik:
          </note>
          <note>
            Fru talman! Miljöministern kritiserade en del av det jag sade
            i mitt inlägg här tidigare. Jag ifrågasatte inte alla de satsningar
            som ska göras på marksanering. Det finns ju lokala exempel på
            att detta är bra, och även vi moderater har en budget för detta.
            Däremot kritiserade jag den 260-procentiga ökningen av denna budget
            som, samtidigt med statsbudgeten, riskerar att spräckas.
          </note>
          <note>
            När det gäller lokala investeringsprogram återgav jag endast
            statens egna kontrollorgans kritik mot de här programmen. Jag
            företräder därmed inte bara min egen uppfattning.
          </note>
          <note>
            För övrigt talade jag i mitt anförande också om regeringens kloka
            beslut att skjuta på nedläggningen av Barsebäcks reaktor 2. Dock
            beklagade jag att skälet endast var energipolitiskt, inte miljöpolitiskt.
          </note>
          <note>
            Stängningen av den första reaktorn har lett till ökade koldioxidutsläpp,
            motsvarande 10 000 ton per dygn.
          </note>
          <note>
            Inser miljöministern det olyckliga i att en stängning av Barsebäck
            2 leder till ytterligare kraftigt ökade utsläpp av koldioxid?
          </note>
          <note>
            Anf. 88 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Jag ska svara med en motfråga vad gäller detta med
            marksaneringen - att här ökar anslagen för mycket. Jag vill alltså
            fråga Lars Lindblad:
          </note>
          <note>
            Hur många anslag till marksanering av den storleksordning som
            vi tillsammans med Vänsterpartiet och
          </note>
          <note>
            Miljöpartiet har föreslagit ryms inom ramen för Moderaternas
            skattesänkningar till höginkomsttagarna?
          </note>
          <note>
            Det blir många nollor i den beräkningen; det kan jag lova Lars
            Lindblad.
          </note>
          <note>
            Vi har haft många debatter om kärnkraft och koldioxid, och jag
            ska inte upprepa alla mina argument när det gäller detta. Poängen
            med vår plan för avveckling av Barsebäck 1 och 2 är att vi ska
            ersätta med energisparande och förnybar energi. På det sättet
            påverkar vi alltså inte koldioxidutsläppen i andra länder. Andra
            länder som berörs av denna handel har för övrigt också sina åtaganden
            enligt Kyotoprotokollet att ta hänsyn till. Det innebär att det
            inte finns någon möjlighet för oss att veta om vi påverkar koldioxidutsläppen
            ett enda dugg i de länderna.
          </note>
          <note type="speaker">
            Anf. 89 LARS LINDBLAD (m) replik:
          </note>
          <note>
            Herr talman! Nu är det så att Sverige är ett av de länder som
            har världens högsta skatter. Vi prioriterar framför allt skattesänkningar
            för dem som har det allra svårast, nämligen låg- och medelinkomsttagarna.
          </note>
          <note>
            Vi prioriterar också skatter för företagandet för att kunna lösa
            de sysselsättningsproblem som fortfarande finns med den socialdemokratiska
            regeringen.
          </note>
          <note>
            Den danska kolkraftens otrevliga miljöpåverkan är vardag för
            oss som bor i Skåne. Kväveoxider, svavel och koldioxid väller
            in över den skånska landsbygden. Parallellt med Barsebäcksstängningen
            bedriver statliga Vattenfall brunkolsbrytning och brunkolseldning
            i Polen - med spridning av olika ämnen, med regeringens goda minne
            och med regeringens beslut i botten.
          </note>
          <note>
            Min fråga till miljöministern är därför: Hur kan miljöministern
            acceptera att hans egen regering bedriver en sådan politik, samtidigt
            som man utmålar detta med klimatproblemen som en av de viktigaste
            miljöfrågorna - ja, kanske den viktigaste?
          </note>
          <note>
            Anf. 90 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Regeringen bedriver ingen verksamhet i Polen - alls
            icke! I övrigt tänker jag inte här kommentera den frågan.
          </note>
          <note>
            Moderaterna sänker skatterna mest för de behövande, sade Lars
            Lindblad. Ett borttagande av den statliga skatten ger ofantligt
            mycket mer för dem som har riktigt höga inkomster än vad någon
            behövande någonsin kommer i närheten av. Är det verkligen så att
            det är de som har de högsta inkomsterna som är mest behövande,
            och hur många gånger kan man finansiera marksaneringsanslaget
            med era skattesänkningar?
          </note>
          <note type="speaker">
            Anf. 91 HARALD NORDLUND (fp) replik:
          </note>
          <note>
            Fru talman! Jag vill hänga kvar vid några konkreta frågeställningar
            som jag redan berört men som jag nu vill återkomma till. Hur blir
            det med sopförbränningsavgifterna? Får vi sådana när det här kommer?
            Hur ser miljöministern på vägavgifter och på ett system med utsläppsrätter?
            Håller miljöministern fortfarande fast vid att inte driva detta
            med majoritetsbeslut på EU-nivå i den här typen av frågor?
          </note>
          <note>
            Anf. 92 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Vi utreder frågan om en eventuell sopförbränningsavgift,
            och vi gör det därför att vi är lite oroade över att ökningen
            av sopförbränningen kan bli snabb. Vi vill gärna ha ett bra förslag
            att lägga till grund för ett eventuellt beslut. Det är alltså
            för tidigt att i dag säga om det blir eller inte blir en sopförbränningsavgift
            och hur hög den i så fall blir.
          </note>
          <note>
            Jag har tidigare sagt att jag är positiv till väg- och trängselavgifter,
            och regeringen har nu också lagt ett uppdrag till den s.k. Stockholmsberedningen
            att titta på den frågan.
          </note>
          <note>
            När det gäller utsläppsrätter menar jag att de i många sammanhang,
            tillsammans med andra ekonomiska styrmedel, är väldigt positiva
            instrument i miljöpolitiken. Inom parentes gäller det inte bara
            utsläppsrättshandel, utan det kan också gälla skatter och avgifter
            av olika slag. Det är intressant, när vi nu diskuterar klimatpolitiken,
            att man i dag bedömer att den svenska koldioxidskatten, som introducerades
            för över tio år sedan och där Sverige var det första landet i
            världen, har bidragit till en reduktion av utsläppen med ungefär
            14 %.
          </note>
          <note type="speaker">
            Anf. 93 HARALD NORDLUND (fp) replik:
          </note>
          <note>
            Fru talman! Man utreder sopförbränningsavgifter därför att man
            vill ha ett bra underlag, och det är självklart att vi ska ha
            det innan beslut fattas. Om regeringen skulle finna att det inte
            är rätt väg, kommer då andra åtgärder att vidtas? Är frågan om
            sopförbränningen en så stor miljöfråga för miljöministern att
            man då kommer att lägga fram förslag till andra åtgärder för att
            begränsa den?
          </note>
          <note>
            Anf. 94 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Sopförbränningen är naturligtvis en viktig fråga.
            Den är viktig inte därför att det är förbränning i sig utan genom
            de utsläpp som den leder till och genom de problem som finns vid
            förvaringen av askan från sopförbränningen. I båda de avseendena
            har det gjorts väldiga framsteg och kommer att göras ytterligare
            framsteg framöver.
          </note>
          <note>
            Vi har kommit väldigt långt när det gäller rening av utsläpp
            från sopförbränningen. Där kommer vi, inte minst genom EU:s förbränningsdirektiv,
            att skärpa åtgärderna ytterligare den närmaste tiden.
          </note>
          <note>
            Jag kan också passa på att svara på en tidigare fråga av Harald
            Nordlund om alkylatbensin. Vi arbetar självfallet för att alkylatbensinen
            ska finnas tillgänglig med genomförd skattesänkning inför nästa
            års båtsäsong.
          </note>
          <note>
            Anf. 95 ESTER LINDSTEDT-STAAF (kd)
          </note>
          <note>
            replik:
          </note>
          <note>
            Fru talman! Jag frågade förut miljöministern angående pilotprojektsdispenserna,
            varav det för närvarande bara finns två. En avslutas vid nyår,
            och det blir inga nya. De som nu tillverkar etanol med den här
            dispensen får då höjt pris, och de tycker att det slår undan benen
            för verksamheten.
          </note>
          <note>
            Jag undrar hur miljöministern har tänkt sig situationen. Det
            förefaller inte långsiktigt ekologiskt hållbart att ha en sådan
            ryckig politik, utan det behövs klara besked.
          </note>
          <note>
            Anf. 96 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Jag är övertygad om att vi inte kommer att uppleva
            den ryckigheten i praktiken. Min kollega finansministern arbetar
            just med att försöka lösa det problem som har uppstått genom att
            den nya strategin för förnybara bränslen inte kan träda i kraft
            förrän efter det att några projektdispenser har fallit ut.
          </note>
          <note>
            Jag tror att detta är en fråga som man kan finna en bra och praktisk
            lösning på.
          </note>
          <note type="speaker">
            Anf. 97 MARIA WETTERSTRAND (mp) replik:
          </note>
          <note>
            Fru talman! Det är lika bra att jag provar på det här med repliker
            också när jag nu börjar här i riksdagen i dag.
          </note>
          <note>
            Tack för citatet, ministern! För 35 år sedan var det bråttom
            att göra något åt miljöproblemen. Det är inte
          </note>
          <note>
            Miljöpartiet som har styrt Sverige de 35 åren - i och för sig
            inte heller miljöministern.
          </note>
          <note>
            Jag tänkte säga en sak om internationellt samarbete. Jag tycker
            att det är viktigt att tydliggöra att internationellt samarbete
            och internationella överenskommelser inte får innebära att den
            svenska politiken hämmas. Det är naturligt att man inte kan komma
            lika långt i internationella överenskommelser som vi kanske är
            beredda att göra i Sverige, som ofta ligger en bit före i miljöfrågor,
            i alla fall framför de flesta länder.
          </note>
          <note>
            Det är många unga som oroar sig för utvecklingen och framtidens
            miljö, och när det gäller klimatfrågan är det extra tydligt. Det
            är viktigt att vi inte ger efter för de argument som kommer om
            att vi inte kan gå före i den svenska politiken och att sådana
            argument över huvud taget inte får ligga till grund för de beslut
            som vi fattar här. Jag vill gärna höra ministerns syn på detta.
          </note>
          <note>
            Anf. 98 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Jag håller med Maria Wetterstrand om det här. Om
            alla länder inriktar sig på att aldrig gå före blir det heller
            ingen rörelse framåt. Vi har ambitionen att gå före. Vi har visat
            att det går att gå vidare.
          </note>
          <note>
            Vi har visat att om vi går före får vi också möjligheter att
            påverka andra länder på ett bra sätt.
          </note>
          <note>
            Vi har gått före i kemikaliepolitiken, genom att vi fick undantag
            när vi blev medlemmar i EU och genom att vi under tiden har påverkat
            EU och medlemsstater så att vi nu har kunnat skärpa kemikaliepolitiken
            ytterligare.
          </note>
          <note>
            Vi har gått före när det gäller det systematiska miljöarbetet,
            som jag antydde tidigare när jag sade att jag tror att det inte
            finns något land som har kommit så långt i att metodiskt och uppföljbart
            arbeta för att komma till rätta med samtliga miljöproblem i vårt
            närområde och göra det i ett generationsperspektiv så att vi kan
            överlämna Sverige till en kommande generation med de stora miljöproblemen
            lösta.
          </note>
          <note>
            Vi gör det i klimatpolitiken. Det förslag som regeringen nu har
            är att vi ska minska utsläppen av växthusgaser med 4 %. Vi har
            möjlighet att ökat dem med
          </note>
          <note>
            8 %. Vi går före med så mycket att det motsvarar
          </note>
          <note>
            12 % av de totala svenska utsläppen. Vi ligger redan mycket lågt
            - lägst i Europa frånsett ett enda land -
          </note>
          <note>
            när det gäller utsläpp av växthusgaser. Vi går före, och vi kommer
            att fortsätta att gå före.
          </note>
          <note type="speaker">
            Anf. 99 ANDRE VICE TALMANNEN:
          </note>
          <note>
            Jag får erinra om att repliktiden är en minut per person.
          </note>
          <note>
            Anf. 100 MARIA WETTERSTRAND (mp)
          </note>
          <note>
            replik:
          </note>
          <note>
            Fru talman! Kan miljöministern säga att man i det bud som Socialdemokraterna
            har lagt fram inte har tagit hänsyn till att det finns många andra
            länder som inte alls vill gå i den här riktningen och säga att
            det här är taget helt utifrån svenska förhållanden och med hänsyn
            till framtidens miljö?
          </note>
          <note>
            Anf. 101 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Jag är inte riktigt säker på att jag förstår frågan.
            Vi har mycket låga utsläpp, självfallet delvis beroende på att
            vi har mycket kärnkraft och mycket vattenkraft, som står för nästan
            hela den svenska elförsörjningen. Mot den bakgrunden har vi fått
            möjligheter att öka utsläppen något inom en EU-
          </note>
          <note>
            bubbla, som det heter, där den totala minskningen ska vara 8
            %. Vi har dessutom fått utrymme för ytterligare åtgärder efter
            mötet i Bonn i somras. Jag har kommit fram till att vi inte ska
            använda det utrymmet, utan vi ska ligga så mycket som tolv procentenheter
            bättre när det gäller nationella utsläpp än det utrymmet.
          </note>
          <note>
            Vi har under 90-talet fört en klimatpolitik som gör det möjligt
            att ligga så långt före andra länder utan att vi riskerar sysselsättning
            och människors välfärd. Det är en stor framgång för klimatpolitiken
            och för miljöpolitiken att vi har kommit så långt.
          </note>
          <note>
            Anf. 102 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Fru talman! Jag vill också passa på att ställa en fråga till
            miljöministern, och min fråga tangerar det som Harald Nordlund
            tog upp. Infrastrukturpropositionen, som miljöministerns kollega
            Rosengren nyligen lade, handlar om att försöka lösa problematiken
            bl.a. i Stockholm. Är det miljöministerns uppfattning att just
            trängselavgifter är det som främst skulle lösa situationen för
            just Stockholm?
          </note>
          <note>
            Anf. 103 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Det finns ingen anledning för mig att låtsas ha analyserat
            och satt mig in i Stockholms trafikproblem på ett sätt som gör
            att jag skulle kunna ge ett bra svar på den frågan. Jag tror att
            trängsel- och miljöavgifter blir ett viktigt inslag i en framtida
            miljöpolitik. Exakt hur den övergripande tanken ska appliceras
            på Stockholm just nu ska jag inte ha någon uppfattning om. Det
            här är en uppfattning som jag har redovisat tidigare och som jag
            har hävdat i debatten ända sedan dess.
          </note>
          <note>
            Anf. 104 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Fru talman! Som vi alla vet är Stockholmsregionen en stark tillväxtregion.
            Vi vet att det flyttar in i storleksordningen 20 000 människor
            varje år, och det medför naturligtvis också fler bilar. Tror ministern
            att det skulle kunna vara läge att bygga fler ringleder och få
            ordning på tågbanor och sådant med pendeltågstunnlar för att se
            till att folk kan jobba och bo i hela regionen? Är det så att
            man måste se på någonting annat också än bara trängselavgifter?
          </note>
          <note>
            I Stockholmsregionen finns det ingen majoritet för trängselavgifter,
            inte ens i den beredning som fått uppdraget att utreda sådana.
            Finns det något annat som man kan titta på i ett miljöperspektiv
            och att lösa trafikfrågan också?
          </note>
          <note>
            Anf. 105 Miljöminister KJELL LARSSON (s)
          </note>
          <note>
            replik:
          </note>
          <note>
            Fru talman! Beredningens uppdrag är inte bara att räkna röster
            inom beredningen för att se vad det finns för majoritet, utan
            det är också att titta på problemet och se i vad mån trängselavgifter
            kan vara en rationell lösning. Självfallet löser inte trängselavgifter
            alla problem, och självfallet måste man också satsa inte minst
            på en bra utbyggnad av kollektivtrafiken och lösa de spårproblem
            som finns i Stockholm. Därför har vi också kunnat anslå mycket
            pengar till investeringar i järnväg. En hel del kommer att lösa
            också en del av Stockholmsproblemen.
          </note>
          <note>
            Just det faktum att Stockholm är en ort som ökar kraftigt i storlek
            innebär att slagsmålet om det knappa utrymmet på centrala vägar
            och gator blir desto tuffare. Det är desto större skäl att få
            en ordentlig uppryckning av det vanskötta stockholmska kollektivtrafiksystem
            som vi stockholmare har fått leva med i flera år, och där det
            är väldigt svårt att se någon ljusning.
          </note>
          <note>
            Det är en uppmaning till stockholmarna: Se nu till att få ett
            bra, effektivt och smidigt fungerande kollektivtrafiksystem.
          </note>
          <note type="speaker">
            Anf. 106 CARINA OHLSSON (s):
          </note>
          <note>
            Fru talman! Den största utmaningen och den mest offensiva uppgiften
            för oss när det gäller samhällsbyggande handlar om hur man kombinerar
            utvecklingen av välfärdspolitiken, samhällsekonomin och välståndet
            med en livsstil som inte kräver större förändringar än vad naturen
            och människorna tål - alltså en hållbar utveckling socialt, ekonomiskt
            och ekologiskt.
          </note>
          <note>
            Klarar vi detta? Man kastas verkligen mellan hopp och förtvivlan,
            mellan kunskap och omedvetenhet och mellan rätt och fel. I dessa
            dagar har vi det tragiska med krig och hot om biologiska och kemiska
            stridsmedel.
          </note>
          <note>
            I sommar har det kommit flera rapporter om att våra hav inte
            mår bra. Det har varit algblomning, som kan ge diarréer och förgiftningar,
            och även syrebrist på havsbottnarna. Höga dioxinhalter i fisken
            har orsakat hot om fiskestopp. Vi har verkligen försatt oss själva
            i en svår situation.
          </note>
          <note>
            Torsk som är så gott - ska inte våra barn och barnbarn få äta
            det? Det är också så att torsken har ett eget berättigande och
            måste få leva både som individ och art och i det ekologiska kretsloppet.
            Jag hörde en fiskgrossist säga så här på tal om utfiskningen:
            Att det fiskas romstinn torsk är det samma som att en bonde skickar
            sina dräktiga suggor till slakt.
          </note>
          <note>
            Fru talman! Nu har jag bara talat om förtvivlan -
          </note>
          <note>
            inte om hopp. Finns det hopp? Javisst! Omställningen till ett
            hållbart samhälle kräver olika samverkande processer mellan samhället
            och näringslivet, mellan kommuner och byggproducenter, mellan
            odlare och livsmedelsbranschen och konsumenter och mellan äldre
            och yngre. Detta ger goda förutsättningar för en ny samarbetsanda
            som måste tas till vara vid planeringen av såväl nya bostadsområden
            som ombyggnad av befintliga boendemiljöer och infrastruktursatsningar,
            m.m.
          </note>
          <note>
            Kommunerna bör också stimuleras till att integrera det lokala
            Agenda 21-arbetet i all samhällsplanering - även infrastruktur
            och bebyggelseutveckling.
          </note>
          <note>
            Alla lokala aktörer bör utöka sin samverkan i de frågor där det
            finns ett gemensamt intresse av att utveckla kommunen eller orten
            i fråga. Detta har skett i många kommuner inom ramen för Agenda
            21-arbetet och de lokala investeringsprogrammen, vilket innebär
            att det finns flera goda exempel att utgå ifrån. Min egen kommun,
            Lidköping, har t.ex. beviljats bidrag på 87 miljoner kronor. När
            kommunen fick reda på detta kom det ett samfällt positivt omdöme,
            även från moderat oppositionsråd. Den totala investeringen utgör
            299 miljoner. Kommunen och företagen bekostar 70 % av projektinvesteringarna
            själva.
          </note>
          <note>
            Energiåtgärderna ger besparingar på 24 800 megawattimmar, vilket
            motsvarar vad som krävs för att värma en femtedel av villorna
            i kommunen under ett år. Genom övergången från olja till förnybara
            bränslen minskar bidragen till växthuseffekten med 14 400
          </note>
          <note>
            ton koldioxid.
          </note>
          <note>
            Miljöinvesteringarna ger även en minskad belastning på Vänern
            vad gäller kväve, fosfor och andra föroreningar. Dessutom får
            man ett ökat miljömedvetande och kunnande bland kommunens invånare,
            företag och organisationer. Bidraget har alltså varit en katalysator,
            eller om man vill kalla det en morot, för att stötta eldsjälar
            och framsynta miljöarbetare i deras arbete.
          </note>
          <note>
            Fru talman! Vi politiker och lagstiftare måste fatta beslut av
            olika slag - sådana som uppmuntrar till åtgärder, men även sådana
            beslut som leder till förbud och utfasning av t.ex. skadliga ämnen,
            som i vår svenska kemikaliestrategi Giftfri miljö, vilken antogs
            här i våras.
          </note>
          <note>
            Det går att komma till rätta med de stora miljöproblemen, även
            om det ibland känns trögt. Man kan ta utsläppen av svaveldioxid
            som ett gott exempel. Där är vi nere på en femtondel av 1970 års
            utsläpp. Detta utgör en femtedel av vad man tänkte sig i det mest
            ambitiösa scenariot från den tiden - från 70-
          </note>
          <note>
            talet. Vi har alltså gått från 970 000 ton svaveldioxid till
            60 000 ton. I det mest positiva scenariot 1970 sade man 300 000
            ton, så vi har kommit mycket längre än vad vi trodde. Detta har
            vi gjort som en följd av minskad oljeanvändning, högre krav vad
            gäller svavelhalten i oljan och ett aktivt energisparande. Det
            är alltså en kombination av politiska beslut, människans ökade
            miljömedvetande och marknadsekonomiska faktorer.
          </note>
          <note>
            På samma sätt behöver nu byggbranschen hjälp av politiska beslut
            i sitt försök att minska användandet av skadliga ämnen. Vi har
            för få byggvarudeklarationer. Från de stora entreprenörerna får
            man signaler om att de har tröttnat på materialtillverkarna och
            tvivlar på deras förmåga att göra allt på frivillig väg.
          </note>
          <note>
            Farliga ämnen ska fasas ut, och vi behöver information som gör
            att de bra alternativen kan väljas. Miljömärkning för byggvaror
            skulle vara mycket bra. Då behövs samverkan mellan alla parter.
            Detta bör syfta till ett breddat deltagande i hela planeringsprocessen
            i samhället.
          </note>
          <note>
            På detta sätt kommer det lokala Agenda 21-arbetet i centrum för
            planering av det lokala, det regionala och naturligtvis även det
            globala samhällsbyggandet för en global hållbar utveckling - hållbar
            utveckling som handlar om rättvisa och solidaritet mellan nu levande
            och kommande generationer. Det är därför det är så viktigt med
            generationsmålet.
          </note>
          <note>
            Vi vuxna har ett särskilt ansvar, men ibland verkar det som om
            barnen tar på sig större ansvar än vi som vuxna gör när de engagerar
            sig mer i miljöfrågor och för rättvisa. I min kommun, och på flera
            orter, finns skolor med miljö som profil. I förskolorna ser man
            hur aktiva både personalen och barnen är när det gäller miljö
            och natur. Detta kan vi se som ett hopp om ett grönt kunskapslyft
            på sikt. Det ska vara rättvisa både här hemma och mellan i- och
            u-land.
          </note>
          <note>
            Fru talman! Vilka har rätten att färdas i marknadens gräddfil?
            Förra hösten åkte jag i Brandförsvarets röda jeep för att komma
            till de översvämmade delarna i min kommun. Samma typ av jeepar
            såg jag i går kväll när jag promenerade på Östermalm, fast de
            var grå och svarta. Där är det inte dålig terräng. Inte heller
            är det ensamma mammor med barn som syns i dem. De kanske skulle
            behöva dem för säkra transporter och för att få utrymme att packa
            varor och barnvagn i.
          </note>
          <note>
            Jag upplevde tydligt att jag befann mig i gräddfilen när jag
            besökte Kenya i vintras, boende på ett flott hotell med pool.
            Jag besökte också ett slumkvarter där det bodde fler än tio i
            varje bostad, som var ca 10
          </note>
          <note>
            kvadratmeter. Det var bostäder byggda av återvunnet material
            inte för miljöns skull utan för att det var det enda byggmaterial
            som fanns: papp, plåt, plast och trästumpar. Mat lagades över
            öppen eld, och vatten köptes per liter. 9 % av befolkningen har
            el i Kenya, samtidigt som vi här hemma diskuterar bredband åt
            alla och sjukdomar som elöverkänslighet.
          </note>
          <note>
            Fru talman! Jag läser ett stycke från Svenska Ord
          </note>
          <note>
            1970: Man kan undra om barna nånsin får det som vi, om det finns
            jobb, om det finns mat, om det är drägligt där de bor. Finns det
            får och kor och vatten och luft?
          </note>
          <note type="speaker">
            Anf. 107 CARL-ERIK SKÅRMAN (m):
          </note>
          <note>
            Fru talman! Värmland är kronan bland Svea rikes länder, sjungs
            det ibland. Kanske är det så. Jag ska inte gå i polemik om den
            saken. Jag vet att det finns gott om lediga bostäder i Värmland
            för den som vill flytta dit, och sällan besväras man av bilköer
            på vägarna i länet.
          </note>
          <note>
            Jag som kommer från Stockholm har en annan vardagsbild att brottas
            med. Det är här vanligare med bilköer än framkomliga gator och
            vägar, beroende på brist på vägar. Vi har bostadsbrist, beroende
            på en misslyckad socialdemokratisk bostadspolitik, och vi har
            brist på vägar. Det måste finnas möjligheter att ta sig från bostaden
            till jobbet på ett vettigt sätt. En sak har stockholmarna gemensam
            med värmlänningarna.
          </note>
          <note>
            Vi har båda långa vägsträckor med undermålig kvalitet.
          </note>
          <note>
            Stockholmarna betalar varje år drygt 5 miljarder i fordonsanknutna
            skatter, skatter som ofta har sagts ha motivet att förbättra vägarna.
            Stockholmarna har fått tillbaka ca 1 miljard årligen i anslag
            till nyinvesteringar och underhåll av vägsystemet i Stockholmsregionen.
          </note>
          <note>
            Stockholmsområdet ökar årligen med ca 20 000
          </note>
          <note>
            invånare. Det ställer stora krav på bostadsbyggande, kommunikationer
            och miljö. Vad säger då det för miljön ansvariga statsrådet om
            Stockholms kommunikationer? Så här säger Kjell Larsson i DN den
            7
          </note>
          <note>
            november 1999:
          </note>
          <note>
            Även om vi satte sprätt på hela landets väganslag endast i Stockholmsregionen,
            vilket i och för sig är en orimlighet, skulle vi inte lyckas bygga
            bort bilköerna.
          </note>
          <note>
            Det skulle också tyvärr vara ganska fruktlöst att enbart satsa
            på utbyggnad av kollektivtrafiken; det leder bara till att de
            som redan nu väljer buss och tunnelbana ökar sitt kollektivåkande
            ytterligare, medan resten framhärdar i att ta bilen t.ex. till
            och från jobbet.
          </note>
          <note>
            Tidigare spräckte den socialdemokratiska regeringen den 7 februari
            1997 ensidigt den överenskommelse om utbyggnad av Stockholms kommunikationer
            som kallades Dennisöverenskommelsen och som syftade till att förbättra
            regionens miljö, framkomlighet och ekonomiska utveckling.
          </note>
          <note>
            Sedan 1872 har det inte byggts någon ny järnväg över Saltsjö-Mälar-snittet
            i Stockholm. Man får ta sig ända bort till Kvicksund för att komma
            över Mälaren per tåg på annat sätt. Förutom möjligheten att nu
            delfinansiera en regionaltågstunnel under Riddarfjärden finns
            det inte några nya förslag härvidlag heller.
          </note>
          <note>
            Och när det gäller vägar föreslås i infrastrukturpropositionen
            i konkreta termer bara en sak, nämligen att man ska införa trängselavgifter.
            Trängselavgifter har tidigare avvisats av de flesta remissinstanserna
            bl.a.
          </note>
          <note>
            därför att de strider mot grundlagen. Det skulle nämligen innebära
            införandet av en ny kommunal beskattningsmöjlighet, i och med
            att avgifterna skulle gå till respektive kommun.
          </note>
          <note>
            Jag är övertygad om att socialdemokraterna skulle möta både förvånade
            och förbittrade reaktioner från sina väljare i de stora bostadsområdena
            söder om stan om man skulle genomföra ett förslag som verkligen
            minskar trängseln i innerstan. Det krävs 100-200 kr om dagen.
            Det skulle innebära att den som reser från sin bostad i söderort
            till sitt jobb i norrort skulle drabbas av 2 000-4 000 kr i ökad
            avgift i månaden.
          </note>
          <note>
            Av det hela kan man dra den slutsatsen att den enda gång som
            regeringen föreslår en utökning av den kommunala självbestämmanderätten,
            som omväxling till alla inskränkningar av den kommunala självbestämmanderätten,
            gör man det genom att föreslå en ny skatt som har avvisats som
            grundlagsstridig av viktiga remissinstanser. Regeringens avoghet
            mot
          </note>
          <note>
            Stockholm borde rimligen ha haft sina gränser.
          </note>
          <note>
            Landets starkaste tillväxtområde har sitt centrum i
          </note>
          <note>
            Stockholmsområdet. Östersjöregionen kommer av allt att döma att
            utvecklas starkt, och Stockholm har förutsättningar för att kunna
            utvecklas till ett starkt finansiellt och ekonomiskt centrum för
            hela Östersjöområdet.
          </note>
          <note>
            En stark tillväxtregion är inget hot mot landet i övrigt. Sverige
            behöver starka tillväxtregioner för att klara framtida samhällsfunktioner
            och medborgarnas personliga ekonomi. Effekterna av en tillväxtregion
            sprider sig till omgivningarna, men det har aldrig, fru talman,
            gynnat landet när en region har hindrats i sin utveckling. Detta
            borde vara ett memento för regeringen, särskilt i nuvarande konjunkturutveckling.
          </note>
          <note>
            Regeringen bör vidta åtgärder som underlättar och frigör bostadsbyggandet,
            vilket vi har motionerat om i andra sammanhang, och ge människorna
            i Stockholmsregionen möjligheter att ta sig fram på gator och
            vägar. Vi behöver vägar som gör det möjligt att utnyttja nya markområden
            på ett effektivt sätt för bostadsbyggande, och vi behöver avveckla
            trängseln i trafiken.
          </note>
          <note>
            Jag ska citera vad som faktiskt står i infrastrukturpropositionen
            på s. 59:
          </note>
          <note>
            "Stockholm lider av trängsel i kombination med bostadsbrist i
            sådan omfattning att det har hämmande effekter på näringslivets
            utvecklingsmöjligheter."
          </note>
          <note>
            Man konstaterar vidare: "Väl fungerande transporter inom Stockholmsregionen
            och med andra regioner och länder är därför en förutsättning för
            näringslivets utveckling inte bara i Stockholm och Mälardalen
            utan även i övriga delar av Sverige."
          </note>
          <note>
            Detta borde man också dra sina slutsatser av. Värna om Stockholmsregionen!
            Hela landet har nämligen nytta av det.
          </note>
          <note type="speaker">
            Anf. 108 CHRISTINA AXELSSON (s) replik:
          </note>
          <note>
            Fru talman! Jag tänkte bara ställa en fråga till
          </note>
          <note>
            Carl-Erik Skårman. Han säger att det bara finns två spår över
            Saltsjö-Mälar-snittet och att de byggdes
          </note>
          <note>
            1872. Då tar han inte med de spår som har byggts under senare
            år. Jag pratar då om tunnelbanan, som faktiskt har fyra spår över
            det snittet, och tvärspårvägen som invigdes för bara något år
            sedan, som också har spår däröver och som har blivit väldigt populär.
          </note>
          <note type="speaker">
            Anf. 109 CARL-ERIK SKÅRMAN (m) replik:
          </note>
          <note>
            Fru talman! Jag borde ha uttryckt mig mer precist.
          </note>
          <note>
            Några fler regionaltågsspår har vi inte. Vi har rikstågsspår
            och regionaltågsspår enligt 1872 års modell.
          </note>
          <note>
            Sedan har vi dessbättre fått mer lokala kommunikationer. Det
            är riktigt.
          </note>
          <note type="speaker">
            Anf. 110 CHRISTINA AXELSSON (s) replik:
          </note>
          <note>
            Fru talman! När det sedan gäller trängseln vet jag inte om det
            blir bättre av att man bygger cykelbanor i mitten av exempelvis
            Hornsgatan, som moderaterna i
          </note>
          <note>
            Stockholm har varit med om att se till att göra.
          </note>
          <note type="speaker">
            Anf. 111 CARL-ERIK SKÅRMAN (m) replik:
          </note>
          <note>
            Fru talman! Jag kan mycket väl hålla med om att cykeltrafikens
            utveckling ställer speciella krav. Det vore en bra ordning om
            man kunde få exempelvis cykeltrafiken på Hornsgatan att gå på
            Krukmakargatan och Brännkyrkagatan. Det kräver emellertid mera
            insatser, därför att det kräver investeringar. Det krävs investeringar
            i nya cykelvägar om man ska få bort trafiken från Sveavägen och
            flytta den till Drottninggatan, där cyklisterna då kommer att
            slåss med fotgängarna. Men om man har resurser kan man göra det
            också.
          </note>
          <note type="speaker">
            Anf. 112 INGEMAR JOSEFSSON (s):
          </note>
          <note>
            Fru talman! Vi har här sedan kl. 14 diskuterat miljöfrågorna.
            Jag vill knyta an till det som Lars
          </note>
          <note>
            Lindblad talade om i början av debatten. Han försökte göra gällande
            att miljöproblemen handlade om uländernas ambitioner att få motsvarande
            standard som vi har. Det skulle vara det som var det avgörande
            miljöproblemet.
          </note>
          <note>
            Jag tycker att det finns skäl att påpeka att man kan titta på
            de utsläpp som vi har per capita. Vi kan säga att u-ländernas
            utsläpp är x. Motsvarande utsläpp för i-världen är tre till fyra
            x. De är alltså tre, fyra gånger större. Då kan det knappast vara
            u-länderna som är problemet utan i-världen, som har tagit för
            sig på ett sätt som inte är hållbart för världen.
          </note>
          <note>
            Min slutsats är att allt det vi i i-världen tillåter oss också
            måste tillåtas andra. Vi kan naturligtvis inte ta för oss av jordens
            resurser på ett sätt som gör att andra inte har möjlighet att
            utvecklas på samma sätt.
          </note>
          <note>
            Om vi har en bilstandard på x bilar per tusen invånare måste
            vi naturligtvis tillåta alla kineser och indier att ha lika många
            bilar. Det skulle betyda en bilpark som jordens miljö inte har
            möjlighet att tåla. Men det kan naturligtvis inte belasta kineserna
            och indierna, utan det måste belasta oss som har tagit för oss
            på ett sätt som inte är acceptabelt.
          </note>
          <note>
            Jonas Ringqvist pratade i sitt inlägg om de små insatsernas betydelse.
            Han talade om att lätta på gasen och tog upp en del andra exempel
            på att det är viktigt att vi gör små insatser som kan få stor
            betydelse för miljön. Jag delar den uppfattningen. Jag tror att
            en del av vårt problem är att alla, alla vi invånare, gärna vill
            se miljöproblemet som något som andra ska greja. Förut var det
            industrin som skulle göra förbättringar. Det var långtradarna
            som skulle minska utsläppen. Det var flyget. En del tycker att
            det är storstäderna och tätorterna som ska klara problemen. Ofta
            försöker man dock ställa sig själv vid sidan om: Jag erkänner
            problemet, men erkänner inte att jag är en del av det utan tror
            att det är andra som ska klara det åt mig.
          </note>
          <note>
            Det där kan man se exempel på. Industrin får ofta skulden för
            sådant som man numera inte är skyldig till. Industrin har gjort
            stora framsteg. Väldigt stora delar av de utsläpp som sker i dag
            svarar vi, individerna och hushållen, själva för. Vi kommer inte
            att klara Sveriges miljöproblem om vi inte också gör insatser
            som riktar sig till den enskilda individen. Det går inte att skjuta
            problemet till någon annan, utan vi måste också komma in på den
            delen.
          </note>
          <note>
            Storstäderna och tätorterna får ibland också skulden för problemen.
            Där vill jag bara säga att tre fjärdedelar av biltrafiken i Sverige
            sker i mindre tätorter eller på landsbygd. Inte ens i fråga om
            trafikens problem kan man alltså skylla ifrån sig i hela landet,
            utan det är också ett gemensamt problem. Vi i Stockholms län har
            t.ex. ett lägre bilantal per tusen invånare än vad landet i övrigt.
            Vi åker ett mindre antal mil än vad man gör i landet i övrigt.
            Ändå är allting ofta koncentrerat på vad som sker i Stockholms
            innerstad.
          </note>
          <note>
            Skårman gör sedan dessutom den kullerbytta som många gör när
            det gäller tätortstrafiken, nämligen att tro att det är Stockholms
            innerstad som är problemet.
          </note>
          <note>
            Sällan upptäcker man att det numera inte är i Stockholms innerstad
            som de flesta människor bor. Så var det en gång i Stockholms län:
            De flesta människor bodde innanför tullarna. Numera bor de flesta
            människor redan i Stockholms kommun utanför tullarna. Vi har ca
            270 000 invånare innanför tullarna och ca
          </note>
          <note>
            465 000 människor utanför tullarna i Stockholm. Går man sedan
            till länet handlar det om en miljon människor utanför tullarna.
            Ändå rör trafikdebatten hela tiden detta exklusiva område: innerstaden.
            Där bor rätt mycket höginkomsttagare. Där bor rätt mycket journalister
            som skriver om problemen. Vi andra bor utanför.
          </note>
          <note>
            De förslag på lösningar som nu kommer är ofta gamla förslag som
            har funnits tidigare då Stockholms innerstad var det ställe där
            människorna bodde. Vi har alltså en debatt som tar fasta på en
            gammal diskussion om hur man ska lösa ett gammalt problem som
            inte existerar längre. Skårman är inne på precis detsamma i sina
            inlägg.
          </note>
          <note>
            Man talar om trafikinfarkten i Stockholm, som om detta skulle
            vara ett växande problem i innerstadskärnan. Det är inte så. Det
            är inte så att trafiken faktiskt har ökat där. Det är förvånansvärt
            stabilt med trafiken just i innerstaden. Det som är anmärkningsvärt
            är vad som sker i ytterstadssnittet, dvs. om man går längre ut
            och mäter. Där ökar trafiken i Stockholm rejält. Men debatten
            och lösningarna finns fortfarande i innerstaden.
          </note>
          <note>
            Sedan måste jag få säga någonting om SL, detta beryktade företag
            som tror att man får mer kunder om man höjer månadspriset samtidigt
            som man ser till att trafikstandarden är dålig. Man har vagnar
            som inte går därför att det är trafikfel på dem, man har signalfel,
            det fungerar inte. Detta används som metod för att få nya kunder,
            har jag förstått. Nu senast ska man också höja priset på kupongerna.
          </note>
          <note>
            I Metro häromdagen läste jag: "SL vilseleder om biljettpris.
            - - - Priset på vissa resor har i realiteten ökat trots att priset
            på rabattkupongerna inte förändrats, skriver KO som uppmanar SL
            att höra av sig."
          </note>
          <note>
            Det är alltså falsk marknadsföring när den borgerliga majoriteten
            i Stockholms läns landsting försöker ge sken av att det är billigare
            att åka när man faktiskt har höjt priset.
          </note>
          <note>
            Jag skulle vilja fråga Skårman: Om man nu får en sådan här försämrad
            trafik med inställda turer och höjt pris, hur tror Skårman att
            det stimulerar åkandet med kollektivtrafiken? På vilket sätt bidrar
            detta till att få folk att gå över till kollektivtrafik? Målsättningen
            måste ju ändå vara att man i ett trängt läge, när det inte finns
            utrymme, väljer det som är mest kostnadseffektivt och det som
            är möjligt att genomföra på trafikområdet. Det är kollektivtrafiken
            som är satsningen i innerstadskärnorna om man ska klara problemet.
          </note>
          <note>
            Tack för ordet, fru talman!
          </note>
          <note type="speaker">
            Anf. 113 CARL-ERIK SKÅRMAN (m) replik:
          </note>
          <note>
            Fru talman! Josefsson säger att innerstaden inte är någonting
            att diskutera men avslutar med att ta upp just innerstadsfrågorna.
            I ett avseende har han faktiskt rätt, nämligen när han säger att
            detta är gamla förslag.
          </note>
          <note>
            De förslag till trafikuppgörelse som hade diskuterats färdigt
            redan 1991 står fortfarande fast och ligger bra där de ligger.
            Det är dock ingen som vill genomföra dem eftersom regeringen den
            7 februari spräckte den överenskommelse som var gjord, vilket
            var ett skott i vattenlinjen mot hela Stockholms trafiksituation.
            I
          </note>
          <note>
            denna överenskommelse ingick också ytterstaden med Förbifart
            Stockholm eller Västerleden, Yttre tvärleden, något som skulle
            ha varit väldigt bra för att minska trafiken i innerstaden. Då
            hade vi sluppit se socialdemokraterna föreslå en breddning av
            Klarastrandsleden och ta in all trafik rakt genom innerstaden,
            vilket för mig var mycket förvånande.
          </note>
          <note type="speaker">
            Anf. 114 INGEMAR JOSEFSSON (s) replik:
          </note>
          <note>
            Fru talman! Jag var orolig att Skårman inte skulle begära replik,
            för jag hoppades på en sådan. Men han svarade ju inte på min fråga.
            Det var en massa annat, men inget svar på min fråga.
          </note>
          <note>
            De trafikplaner som Skårman säger kommer från
          </note>
          <note>
            90-talet fanns med i 1966 års trafikplan. De fanns också med
            i den trafikplan som gjordes tidigare, dvs.
          </note>
          <note>
            den generalplan vi hade. De är egentligen inte alls förändrade
            sedan dess. Det jag försöker visa för
          </note>
          <note>
            Skårman är att situationen såg annorlunda ut när man gjorde de
            här trafikplanerna. Då bodde de flesta människorna i Stockholms
            innerstad. Nu bor de inte längre i Stockholms innerstad utan utanför.
            Vi har en miljon människor utanför Stockholms innerstad, och det
            måste naturligtvis påverka vår planering.
          </note>
          <note>
            Jag vill fortfarande veta: Hur mycket ökar trafiken med de satsningar
            ni gör på kollektivtrafiken? Höjt pris, sämre trafikstandard,
            fel på signalerna - hur mycket, i procent, ökar det kollektivtrafikresandet
            i vår region?
          </note>
          <note type="speaker">
            Anf. 115 CARL-ERIK SKÅRMAN (m) replik:
          </note>
          <note>
            Fru talman! Jag vet inte med hur många procent det ökar. Jag
            vet däremot att Stockholm har den högsta andelen kollektivtrafik
            i rusningstimmen i Europa näst Zürich. Uppenbarligen är stockholmarnas
            benägenhet att åka med kollektivtrafik väldigt stor i alla fall.
            Risken är naturligtvis, om inte vägarna fungerar, att det blir
            högre belastning och förslitning på kollektivtrafiksystemet också.
          </note>
          <note>
            Det är riktigt som sägs här: Detta utreds 1966-
          </note>
          <note>
            1990. Ändå föreslår socialdemokraterna att trafiken ska gå mitt
            genom centrala stan, och regeringen föreslår att en Stockholmsberedning
            ska utreda det här vidare. Så inte lär vi komma till skott för
            att få bättre kommunikationer i Stockholm om vi ska ha nuvarande
            regering och socialdemokratisk dominans.
          </note>
          <note type="speaker">
            Anf. 116 INGEMAR JOSEFSSON (s) replik:
          </note>
          <note>
            Fru talman! Uppenbart är Skårman nöjd med kollektivtrafiken i
            Stockholm. Den går bra och folk kommer ändå. Det kanske går med
            ytterligare utglesade turer och ytterligare höjt pris, enligt
            Skårmans modell. Är det metoden för att försöka komma ännu längre?
          </note>
          <note>
            Jag skulle häromdagen åka från Fruängen hit till
          </note>
          <note>
            Riksdagshuset. Den turen som jag skulle ha åkt med blev fördröjd
            en halvtimme på grund av vagnfel.
          </note>
          <note>
            Känns det igen?
          </note>
          <note>
            När jag skulle åka hem i går missade tunnelbanan min matarbuss
            i Sköndal. I anslutning till nästa tunnelbanetåg går ingen buss,
            vilket innebar att jag fick invänta tre tåg. Det tar alltså över
            en timme att åka tolv kilometer. Det är alternativet om jag inte
            har bilen med mig.
          </note>
          <note>
            Är det här en metod för att få oss att börja åka bil, eller tror
            ni att stockholmarnas toleransnivå är så hög att man kan fortsätta
            att lägga belastningar på oss?
          </note>
          <note type="speaker">
            Anf. 117 CHRISTINA AXELSSON (s):
          </note>
          <note>
            Fru talman! Jag ska också tala om vikten av att utveckla kollektivtrafiken,
            speciellt i Stockholmsregionen.
          </note>
          <note>
            Jag tror att de flesta medborgare tycker att satsningar på kollektivtrafik
            är bra, därför att det är en satsning på det uthålliga samhället.
            Att åka tillsammans kan man säga är smart och ett måste om vi
            vill leva upp till de miljömål som vi har satt upp, bl.a. vad
            gäller koldioxidutsläpp, som har diskuterats här tidigare.
          </note>
          <note>
            Att åka tillsammans är också smart om vi vill se till folkhälsan:
            Olycksrisken är betydligt lägre i kollektivtrafiken än med privatbilism.
          </note>
          <note>
            Just för att alla är överens om det smarta vad gäller vår yttre
            miljö och folkhälsa har jag tänkt ta upp kollektivtrafiken ur
            ett annat perspektiv, nämligen tids-, barn- och trygghetsaspekterna.
            Då upplevs den kanske inte alltid lika bra.
          </note>
          <note>
            Vi stressar som aldrig förr, inte minst gäller det för dem som
            bor i min valkrets, Stockholms län. Det finns t.o.m. unga par
            som tvekar att skaffa barn, inte på grund av att den personliga
            ekonomin är svag, utan på grund av brist på tid.
          </note>
          <note>
            Det var, fru talman, därför ingen tillfällighet att vi socialdemokrater
            i Stockholm i förra veckan lade fram ett förslag i nio punkter
            på hur människors stress ska kunna minska för alla oss som lever
            och verkar här.
          </note>
          <note>
            Det är ett bra program, som förutom om kollektivtrafik också
            handlar om insatser för att service, vård och omsorg ska fungera,
            om att slippa tidstaxor på dagis, om behovet av dygnet-runt-öppna
            myndigheter och om vårdcentraler som håller öppet när vanligt
            folk kan besöka dem eller ringa.
          </note>
          <note>
            Det är glädjande att många i Stockholms län har arbete eller
            studerar numera. Men resan till jobbet och skolan är ett äventyr
            i sig. Lång väntan, ibland inställda tåg, försenade bussar och
            krånglande tunnelbanor, om du inte väljer att sitta fast i någon
            bilkö.
          </note>
          <note>
            I Stockholms län har vi slutat att räkna ressträckor i mil och
            kilometer. Vi räknar dem i tid. Jag bor i bästa fall 45 minuter
            från Riksdagshuset. Att sträckan är cirka två mil spelar ingen
            roll.
          </note>
          <note>
            De så gott som dagliga förseningarna och därigenom missade kombinerade
            förbindelser gör att jag inte kan vara trygg när det gäller restidens
            längd. Det är oacceptabelt att många resenärer inte hinner till
            jobbet i tid på grund av inställda och försenade tåg.
          </note>
          <note>
            Eländet i pendeltågstrafiken och på Roslagsbanan måste få ett
            slut. Man kan säga att ont om tid är det gott om, speciellt när
            man väntar och väntar och väntar.
          </note>
          <note>
            Fru talman! Det har sagts tidigare att Stockholms län är ett
            expansivt område. Hit flyttar folk, och vi har ett positivt födelseöverskott.
            Vår befolkning ökar med ca 20 000 personer per år. De ska också
            med tåget, med tunnelbanan och bussen. Då förstår alla att det
            måste göras mer satsningar på kollektivtrafiken.
          </note>
          <note>
            Målet måste vara att öka turtätheten i hela pendeltågsnätet,
            att ersätta dagens slitna pendeltåg som ständigt havererar med
            nya, moderna tåg som har plats för fler passagerare. Dessutom
            krävs nya spårinvesteringar genom Stockholm. Vi måste få en tågtunnel
            genom "getingmidjan", och vi behöver bygga ytterligare tvärförbindelser.
          </note>
          <note>
            Fru talman! Ska vi hinna med och minska stressen måste vi kunna
            planera vår dag. Då måste tåg, bussar och tunnelbana gå som de
            ska. Kollektivtrafiken ska gå rätt och tätt. När jag reser med
            den ska det vara snyggt och jag ska känna mig trygg. Resenärerna
            ska inte behöva vara rädda när de åker gemensamt. Det ska finnas
            sittplatser när man behöver, och tidtabellerna ska hållas.
          </note>
          <note>
            Fru talman! Vår region är expansiv, som jag sade tidigare. Det
            innebär att regionen även växer utåt. Vår arbetsmarknadsregion
            expanderar till att omfatta östra
          </note>
          <note>
            Mellansverige. Men planeringen verkar inte riktigt hänga med.
          </note>
          <note>
            Sektoriseringen är alldeles för stor. Vägverket planerar för
            sig, Banverket för sig och de enskilda kommunerna, landstingen
            och länsstyrelserna för sig.
          </note>
          <note>
            Det förekommer ytterst lite samplanering av kollektivtrafik,
            näringspolitik, högskoleutbyggnad och bostadsförsörjning inom
            detta geografiska område.
          </note>
          <note>
            Vår region konkurrerar inte med Malmö- eller
          </note>
          <note>
            Umeåregionerna. Nej, vi konkurrerar med övriga europeiska storstadsområden.
          </note>
          <note>
            För hela Sveriges bästa måste statliga organisationer tillsammans
            med kommuner, län, etc. kraftsamla till en samlad syn på kunskaps-
            och innovationsmöjligheterna i östra Mellansverige. Rationella
            transportsystem för en tillgänglig och miljömässigt hållbar utveckling
            är viktiga delar i en sammanhållen strategi och även en förutsättning
            för fortsatt tillväxt i denna region.
          </note>
          <note>
            Det behövs snabbtågsstandard på vitala tågsträckor. För detta
            krävs ny spårkapacitet i Stockholm. För att få ordning på trafiksituationen
            behöver också satsningar på vägar med förbifarter etc. göras.
            Trafikslagen hänger ju samman. Då är det inte tillräckligt med
            enstaka förslag till förbättringar. För att finna bra lösningar
            för ett hållbart miljö- och tillväxttänkande krävs ett systemtänkande
            som överskrider de traditionella gränserna för planering och en
            stor satsning på kollektivtrafik i vårt område.
          </note>
          <note>
            Fru talman! Vi måste alltså tänka i nya banor för kommande generationers
            skull. Kollektivtrafik är bra för barn, inte bara för att det
            är roligt att åka buss och tåg. Det handlar också om deras möjligheter
            att resa självständigt. Med en bra kollektivtrafik lär sig barnen
            relativt tidigt att resa, några till och från skolan och kanske
            ännu fler till och från olika aktiviteter. Att lära sig resa tillsammans
            i unga år möjliggör också ett kollektivtrafikresande senare i
            livet, om man lär sig att det fungerar.
          </note>
          <note>
            Avslutningsvis, fru talman, vill jag säga att jag inte är emot
            privatbilism, men jag anser att det är smart ur många synpunkter
            att resa tillsammans. Det är ett klokt val såväl för miljön som
            för det egna välbefinnandet. Men om kollektivtrafiken ska vara
            ett första alternativ måste vi kunna lita på den. Trafiken ska
            gå rätt och tätt och kännas trygg och snygg.
          </note>
          <note>
            För barnens skull, det uthålliga samhällets skull och för att
            östra Mellansverige ska bli den kraftfulla region med porten mot
            öster som hela Sverige behöver, krävs en stor kraftsamling kring
            en utvecklad kollektivtrafik.
          </note>
          <note type="speaker">
            Anf. 118 CARL-ERIK SKÅRMAN (m) replik:
          </note>
          <note>
            Fru talman! Vi behöver naturligtvis både bilvägar och järnvägar
            i Stockholmsregionen. Det är därför det är så viktigt med en regionaltågstunnel
            för att underlätta för trafiken genom getingmidjan. Det som i
            andra sammanhang är självklart att staten ska betala för övriga
            landet är inte självklart i Stockholm. Även om det är bra att
            det sägs i infrastrukturpropositionen att getingmidjan ska byggas
            ut för att kunna få en bra tågtrafik, skymtar bockfoten fram även
            där. På s. 111
          </note>
          <note>
            står det att en förutsättning för utbyggnaden bör vara att regionala
            parter medverkar i finansieringen.
          </note>
          <note>
            För det första riktiga stora underlättandet för järnvägen sedan
            1872 krävs det särskilt av Stockholm att betala mer pengar än
            av kommunerna i landet i övrigt.
          </note>
          <note>
            Vad tycker socialdemokraterna om miljöministerns följande uttalande
            att även om man satte sprätt på väganslagen för hela landet i
            Stockholmsregionen
          </note>
          <note>
            - vilket i och för sig är orimligt - skulle det inte gå att bygga
            bort bilköerna? Det skulle tyvärr också vara fruktlöst att enbart
            satsa på utbyggnad av kollektivtrafiken. Det leder bara till att
            de som redan väljer buss och tunnelbana ökar sitt kollektivåkande
            ytterligare medan resten framhärdar i att ta bilen exempelvis
            till och från jobbet. Detta sade Kjell Larsson i DN den 7
          </note>
          <note>
            november 1999.
          </note>
          <note type="speaker">
            Anf. 119 CHRISTINA AXELSSON (s) replik:
          </note>
          <note>
            Fru talman! Det var många frågor på en gång.
          </note>
          <note>
            Min hållning i detta är naturligtvis att satsa både på vägar
            och på järnvägar. Men om järnvägen ska fungera behöver kapaciteten
            i getingmidjan utökas.
          </note>
          <note>
            Där är vi ense. Det är roligt att höra, för då kan arbetet komma
            i gång.
          </note>
          <note>
            Sedan går det att diskutera hur detta ska finansieras. Det är
            en senare fråga. Den tänker jag inte ta ställning till här. Jag
            tar ställning till att jag vill att det ska byggas snart.
          </note>
          <note type="speaker">
            Anf. 120 CARL-ERIK SKÅRMAN (m) replik:
          </note>
          <note>
            Fru talman! Får jag då påminna om frågan om vad talaren tycker
            om det uttalande jag läste som Kjell
          </note>
          <note>
            Larsson, miljöministern, som företrädare för regeringen hade
            gjort.
          </note>
          <note type="speaker">
            Anf. 121 CHRISTINA AXELSSON (s) replik:
          </note>
          <note>
            Fru talman! Till skillnad från miljöministern tror jag att om
            det blir tillräckligt med investeringar i trafikinfrastrukturen
            i vårt län kommer det att bli en mer hållbar miljö omkring oss.
            Det är svar på frågan.
          </note>
          <note>
            Anf. 122 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Fru talman! Det är alltid lika intressant att höra att problemet
            med kollektivtrafiken i Stockholm handlar framför allt om att
            det behövs nya spår och nya vagnar och inte bara att det är den
            borgerliga ledningen som ställer till med alla problem - om man
            ska tro på vad miljöministern sade tidigare.
          </note>
          <note>
            Christina Axelsson tar upp att det saknas en samsyn. Jag skulle
            vilja påstå att det i den här regionen finns en bred samsyn om
            behovet av vägar, järnvägar och bostäder. Min fråga till det regeringsföreträdande
            partiet är varför det inte kommer några pengar till nya vägar
            i Stockholmsregionen. Varför finns det inte pengar i propositionen
            för en tunnel för pendeltågstrafiken och getingmidjan? Varför
            sänks det inte några skatter så att det går att bygga bostäder
            i Stockholmsregionen? Varför ska vi som tar emot så många personer
            i Stockholmsregionen få stå för de kostnader de medför samtidigt
            som vi måste skicka i väg de pengar vi får in till övriga landet?
          </note>
          <note type="speaker">
            Anf. 123 CHRISTINA AXELSSON (s) replik:
          </note>
          <note>
            Fru talman! Catharina Elmsäter-Svärd vet, liksom jag, att vi
            nu har lagt fram infrastrukturpropositionen.
          </note>
          <note>
            Den innehåller 364 miljarder kronor till trafikinvesteringar
            under en tolvårsperiod. Självklart kommer det att komma pengar
            till Stockholm från dessa 364 miljarder.
          </note>
          <note>
            Det är en inriktningsproposition. Det innebär att man i nästa
            steg kommer att diskutera vilka leder som ska byggas först. Jag
            hoppas att det kommer att bli många väg- och järnvägsbyggen i
            vår region.
          </note>
          <note>
            Anf. 124 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Fru talman! Det är för väl att vi har fått den efterlängtade
            infrastrukturpropositionen. Den har dröjt och dröjt. Nu när den
            äntligen har lagts fram föreslås inte att dessa många miljarder
            ges ut förrän först år 2004.
          </note>
          <note>
            I år är det 2001. Vi behöver sätta fart redan nu. Problemen för
            Stockholmsregionen när det gäller vägar, järnvägar, getingmidjan
            och kostnader för bostäder har varit kända väldigt länge. Varför
            händer ingenting nu? Varför gör man ingenting? Varför ska det
            vara
          </note>
          <note>
            Stockholmsberedningar? Varför ska det väntas och avvaktas när
            vi vet hur situationen är?
          </note>
          <note type="speaker">
            Anf. 125 CHRISTINA AXELSSON (s) replik:
          </note>
          <note>
            Fru talman! Catharina Elmsäter-Svärd har säkert också läst i
            budgeten för de tre kommande åren och i infrastrukturpropositionen
            att man förskotterar 12
          </note>
          <note>
            miljarder kronor. Redan nästa år kommer vi att kunna bygga en
            hel del.
          </note>
          <note>
            Björn Rosengren sade när han presenterade infrastrukturpropositionen
            att kanske fler kommer att bli irriterade på att det byggs så
            mycket och därmed kommer att utgöra hinder.
          </note>
          <note type="speaker">
            Anf. 126 CHRIS HEISTER (m):
          </note>
          <note>
            Fru talman! "67-åring får vänta 99 månader på operation."
          </note>
          <note>
            Så löd rubriken på ett TT-telegram häromdagen. I
          </note>
          <note>
            över åtta år ska Inger Syvertsson från Deje i Värmland behöva
            vänta på en åderbråcksoperation på sjukhuset i Karlstad. 99 månader!
            Det var beskedet hon fick från sjukhuset. Nu säger man på sjukhuset
            att det var "en olycklig formulering". Åtta år ska ingen behöv
            vänta - möjligen högst fem.
          </note>
          <note>
            Åtta år eller fem år för en enkel åderbråcksoperation - jag kan
            förstå att Inger Syvertsson trodde att beskedet var felskrivet.
          </note>
          <note>
            Hade Inger bott i Stockholm hade hon haft sex sjukhus att välja
            mellan som utför operationen inom tio veckor - ett par sjukhus
            t.o.m. inom en à två veckor. Åderbråck omfattas dessutom av den
            vårdgaranti som Stockholms läns landsting har och som gör att
            den som inte får vård inom tre månader alltid har rätt att få
            behandlingen utförd på landstingets bekostnad vid vilket annat
            sjukhus som helst, privat eller offentligt.
          </note>
          <note>
            Hade vi haft en nationell vårdgaranti i dag hade
          </note>
          <note>
            Inger inte behövt vänta i fem eller åtta år för att sjukhuset
            i Karlstad ska ha tid för henne. Då hade hon kunnat söka sig till
            inte bara sjukhusen i Stockholm utan också t.ex. till sjukhusen
            i Simrishamn, Kiruna eller Karlskoga, där väntetiden är under
            fem veckor.
          </note>
          <note>
            Tydligare än så kan inte skillnaden mellan borgerlig och socialdemokratisk
            sjukvårdspolitik illustreras, dvs. skillnaden i att ha rättigheter,
            valmöjligheter och alternativ - eller inte.
          </note>
          <note>
            En av de första åtgärder som en borgerlig regering kommer att
            vidta är att införa en nationell vårdgaranti. Då kan alla få vård
            i tid, även de som råkar bo i ett socialdemokratiskt styrt landsting.
          </note>
          <note>
            Fru talman! Borgerligt styrda regioner och landsting har uppmuntrat
            nytänkande och tagit hjälp av privata alternativ. Det har bidragit
            till att vårdköerna är kortare i borgerligt styrda landsting och
            regioner jämfört med socialdemokratiskt styrda.
          </note>
          <note>
            Förnyelsen har också varit betydelsefull för personalen. Enligt
            en nyligen genomförd enkät i Stockholms läns landsting är hela
            97 % av personalen nöjda med beslutet att starta eget och ta över
            de vårdcentraler och andra vårdenheter där de arbetar.
          </note>
          <note>
            En tredjedel menar också att relationen med patienterna förbättrats
            sedan de startade verksamheten i egen regi. I en välkänd enkät
            utförd av Kommunalarbetareförbundet får privata arbetsgivare i
            äldreomsorgen på punkt efter punkt högre betyg än de offentliga
            arbetsgivarna av personalen. Det gäller allt från trivsel bland
            personalen till möjligheten att ägna mer tid åt de äldre.
          </note>
          <note>
            Fru talman! Även om mycket har gjorts i borgerligt styrda landsting
            och regioner för att förbättra sjukvården återstår naturligtvis
            fortfarande mycket att göra.
          </note>
          <note>
            Patienternas valfrihet behöver förbättras ytterligare. Vårdgarantin
            behöver utvecklas och kännedom om dess innebörd spridas till patienter
            och personal.
          </note>
          <note>
            Vårdgarantin är ett första steg mot en obligatorisk hälsoförsäkring
            som stärker patienten och ökar mångfalden.
          </note>
          <note>
            Att låta vården utföras av fristående aktörer är en läroprocess
            för både folkvalda och entreprenörer där ytterligare förbättringar
            kan ske. En av de stora utmaningarna är att utveckla vården till
            en attraktiv arbetsplats som gör att fler vill jobba i vården.
            Det är bara så vi kan klara de stora rekryteringsbehov vi står
            inför framöver.
          </note>
          <note>
            Svensk sjukvård har goda förutsättningar att kunna utvecklas
            till en sjukvård i världsklass, en sjukvård som kan ta till vara
            mänskliga och ekonomiska resurser, som kan samverka med näringsliv
            och utnyttja globaliseringens möjligheter. För att åstadkomma
            detta krävs både en öppenhet, en vilja och en förmåga att förnya
            och förbättra.
          </note>
          <note>
            Den öppenheten, den viljan och den förmågan saknar regeringen.
            I stället ägnar den sin kraft åt att bromsa, stoppa och förbjuda.
            För det är just det som
          </note>
          <note>
            Lars Engqvist och hans partikamrater i riksdagen har gjort sedan
            de fick makten. Det gäller allt från att avskaffa vårdgarantin
            och etableringsfriheten som den borgerliga regeringen införde
            till att förbjuda landsting att överlåta driften av ett sjukhus
            till en privat vårdgivare.
          </note>
          <note>
            De är mer intresserade av att slå vakt om de stora offentliga
            systemen som fungerar allt sämre än att faktiskt se till att människor
            får god vård i tid. Att det handlar om att slå vakt om systemen
            fick vi svart på vitt så sent som häromdagen när regeringen träffade
            en överenskommelse med Landstingsförbundet om hur tillgängligheten
            i vården ska kunna öka. Nu närmar sig valet, och då blir också
            detta med tillgängligheten en öm tå för socialdemokraterna.
          </note>
          <note>
            Så här skriver man, och lyssna nu noga: "För att tillgängslighetsproblemen
            i den planerade vården inte skall utvecklas till ett allvarligt
            trovärdighetsproblem för hela det svenska hälso- och sjukvårdssystemet
            är det angeläget att förbättra tillgängligheten till denna vård."
          </note>
          <note>
            När regeringen alltså till slut tvingas att vidta någon form
            av åtgärder för att korta köerna i sjukvården är det inte för
            att människor som betalt sin sjukvård via skattsedeln har rätt
            att få vård i tid. Inte heller är det för att förhindra att patienternas
            hälsotillstånd försämras av att vänta. Och det är inte av omtanke
            om personalen, som även den slits hårt när organisationen inte
            fungerar. Nej, först när människor börjar förlora förtroendet
            för sjukvårdssystemet blir frågan om tillgänglighet ett problem
            för socialdemokraterna att ta itu med.
          </note>
          <note>
            Socialdemokraterna sitter så fast i ett systemtänkande att värnandet
            om centralstyrda landstingsmonopol blir viktigare än att den enskilde
            patienten får vård i tid. Resultatet ser vi. I de landsting där
            socialdemokraterna har styrt som mest är valfriheten som minst.
            Där makten är som störst är köerna som längst.
          </note>
          <note>
            Ändå åker Lars Engqvist och socialdemokraterna land och rike
            runt och varnar för sjukvården i Stockholm, där köerna är som
            kortast. Men vi hör aldrig ett varningens ord om sjukvården i
            t.ex. det socialdemokratiskt styrda Värmland, trots att människor
            där kan få vänta i fem eller åtta år på en operation som i
          </note>
          <note>
            Stockholm utförs inom tio veckor.
          </note>
          <note>
            Jag förstår inte hur Lars Engqvist får detta att gå ihop. Jag
            skulle därför slutligen vilja ställa följande frågor till Lars
            Engqvist. Jag önskar att han nu är ärlig och svarar på dem.
          </note>
          <note>
            Om Lars Engqvist skulle få nedsatt hörsel och behöva en hörapparat,
            var skulle han då vilja bo? I det socialdemokratisk styrda Jämtland
            där han vid Östersunds sjukhus får vänta i över tre år på hörapparat
            eller i det borgerligt styrda Stockholm där Sabbatsberg, Täby
            närsjukhus och Dalens närsjukhus löser problemet inom nio veckor?
          </note>
          <note>
            Om Lars Engqvist skulle få problem med höfterna, var skulle han
            då vilja bo? I det socialdemokratiskt styrda Värmland där han
            vid Arvika lasarett får vänta över två år på en operation eller
            i det borgerligt styrda Stockholm där Sabbatsberg och Karolinska
            opererar efter fyra veckor?
          </note>
          <note>
            Nu vet jag att livmoderframfall inte är någon risk för Lars Engqvist.
            Men om han nu kan tänka sig att hans hustru eller någon annan
            kvinna i hans närhet skulle drabbas av detta, var skulle han vilja
            att hon bodde någonstans? I det borgerligt styrda Stockholm där
            kötiden är fyra veckor vid S:t Görans sjukhus,
          </note>
          <note>
            Karolinska och Danderyds sjukhus eller i det socialdemokratiskt
            styrda Norrbotten där hon skulle behöva vänta i över tre år vid
            Sunderby sjukhus?
          </note>
          <note>
            Det ska bli intressant att höra Lars Engqvists svar.
          </note>
          <note>
            (Applåder)
          </note>
          <note type="speaker">
            Anf. 127 INGRID BURMAN (v):
          </note>
          <note>
            Fru talman! Man kan ge olika bilder av den svenska hälso- och
            sjukvården. Jag tänker i vart fall presentera två.
          </note>
          <note>
            Låt mig först konstatera att hälso- och sjukvårdssektorn är den
            största allmänfinansierade sektorn i
          </note>
          <note>
            Sverige. En bild av sektorn kan vi få när vi gör en internationell
            jämförelse. Då intar svensk sjukvård ofta en tätposition i frågor
            som rör både kvalitet och tillgänglighet. Vår sjukvård är också
            kostnadseffektiv när vi jämför med andra länder. Det gäller särskilt
            när vi jämför med länder som har en stor andel privat sjukvård
            och länder där sjukvården betalas via försäkringar.
          </note>
          <note>
            Det pågår en ständig utveckling inom sjukvården.
          </note>
          <note>
            Vi kan i dag lindra och bota fler sjukdomstillstånd än någonsin
            tidigare. Utveckling pågår alltså, och det är bra. Det är den
            ljusa bilden av svensk sjukvård. Men naturligtvis finns det också
            en annan. 90-talet innebar stora nedskärningar samtidigt som sjukvården
            ständigt utvecklades. Det har inneburit att det i dag finns oönskade
            vårdköer. Det har också inneburit höga och ökade sjuktal bland
            personalen och brister i samverkan mellan olika vårdgivare och
            huvudmän.
          </note>
          <note>
            Låt mig konstatera att vi under den innevarande mandatperioden
            har börjat återskapa resurserna till sjukvården. Det finns också
            mer resurser i årets budget. Men det finns all anledning att anta
            att sjukvården kommer att behöva ytterligare resurser i en framtid.
            Det finns också ett behov att se över sjukvårdens organisation,
            skapa fungerande vårdkedjor och förstärka samverkan mellan olika
            vårdgivare.
          </note>
          <note>
            Vi menar att det är viktigt att utveckla den svenska sjukvården
            i offentlig regi. Sjukvården ska inriktas mot ett ökad patient-
            och personalinflytande. Det ska ske i form av kortare beslutsvägar
            och långtgående och tydliga delegeringar. Men sjukvården ska även
            fortsättningsvis vara offentligt finansierad, ges efter behov
            och i huvudsak ske i offentlig regi. Den privatiseringsvåg som
            går som en löpeld genom borgerligt styrda landsting är ingen lösning
            på sjukvårdens problem. Det skapar i stället nya problem.
          </note>
          <note>
            För det första förlorar medborgarna det demokratiska inflytandet
            när besluten flyttas in i slutna styrelserum där varken personal
            eller patienter har tillträde.
          </note>
          <note>
            För det andra ska skattemedlen räcka inte bara till vård utan
            också till vinst till aktieägarna.
          </note>
          <note>
            För det tredje har det privata företaget den egna vinsten som
            primärt syfte och inte det som kan anses som samhällsekonomiskt
            mest gynnsamt. Vården kommer ur det perspektivet knappast att
            gynna de äldre, de psykiskt funktionshindrade, de hemlösa eller
            andra utsatta grupper som i en marknadsorienterad värld inte betraktas
            som lönsamma.
          </note>
          <note>
            För det fjärde göder privat sjukvård också privata sjukförsäkringar.
            Privata sjukhus börjar i dag samverka med försäkringsbolag. Vi
            kan se en snabb utveckling av de privata sjukförsäkringarna. Det
            har ökat från 40 000 försäkringstagare år 1996 till
          </note>
          <note>
            115 000 försäkringstagare år 2000. De privata vårdförsäkringarna
            kan mer korrekt beskrivas som tillgänglighetsförsäkringar som
            utlovar att kösystem och de behovsprövade prioriteringarna inte
            ska vara giltiga. Vården ges inte längre med dessa utvecklade
            system efter behov utan efter plånbok.
          </note>
          <note>
            För det femte har en privat vårdgivare möjlighet att sälja sina
            tjänster till vem den vill, och då oftast till den som betalar
            mest. Det innebär att den prioriteringsordning som finns i dag
            sätts ur spel, nämligen att vården ska ges efter behov och först
            till dem som har de största behoven, dvs. de som är akut och kroniskt
            sjuka, de som har dödliga sjukdomar osv. Det finns konkreta exempel
            på det.
          </note>
          <note>
            När Karolinska sjukhuset i Stockholm, som är ett landstingsägt
            bolag, fick ny kapacitet på grund av nyinvesteringar, som betalats
            av skattepengar, i ortopedisk kirurgi så började man föra långtgående
            diskussioner med försäkringsbolaget Skandia för att utnyttja den
            nya kapaciteten. Man lovade att erbjuda operationer inom åtta
            veckor - trots att det i Stockholm var en väntetid på nästan 42
            veckor för höftledsoperationer på övriga sjukhus. Skandias kunder
            skulle erbjudas en gräddfil förbi köerna. Några borgerliga partier
            satte stopp för detta, men Moderaterna hade velat fullfölja projektet.
          </note>
          <note>
            Vi kan också läsa i Helsinborgs Dagblad att Helsingborgs lasarett
            nu tar emot patienter med privat vårdförsäkring. Sjukhuset har
            träffat avtal med två bolag som lovar sina kunder snabb behandling.
            Försäkringsbolagen betalar mer för sina patienter och då blir
            rätten till vård en plånboksfråga där patienter värderas olika.
          </note>
          <note>
            Det pågår alltså ett systemskifte i vården i dag i de borgerligt
            styrda landstingen. Det är ett skifte som innebär att tillgången
            till vård kommer att styras av plånboken och att den solidariskt
            uppbyggda vården håller på att brytas upp.
          </note>
          <note>
            Vi menar att vården och omsorgen är en av de viktigaste - ja,
            kanske den viktigaste - delen i den generella välfärden. Den ska
            inte ha vinstintresse.
          </note>
          <note>
            Den ska i stället bygga på god vård till alla efter behov och
            på lika villkor.
          </note>
          <note>
            Visst behöver vården omorganiseras, men eventuella effektivitetsvinster
            som då uppstår ska återföras till sjukvården för att höja kvaliteten.
            Sjukvården behöver också långsiktigt ökade resurser. Vi har påbörjat
            detta under innevarande mandatperiod. Men långsiktigt utökade
            resurser går inte ihop med de gigantiska skattesänkningar som
            bl.a. Moderaterna föreslår. En offentligt finansierad vård kräver
            också goda skatteinkomster.
          </note>
          <note>
            I årets budget satsas ytterligare 1,25 miljarder kronor för att
            öka tillgängligheten i sjukvården. Det finns alltså goda förutsättningar
            för att landstingen ska kunna korta köerna utan att för den skull
            sätta prislappar på, eller sortera ut, patienter.
          </note>
          <note>
            Samtidigt satsas det pengar på att bygga ut primärvården så att
            annan sjukvård kan avlastas. Det bör också kunna påverka köerna.
          </note>
          <note>
            Det pågår alltså en utveckling av svensk sjukvård samtidigt som
            det hela tiden skapas nya möjligheter att bota sjukdomar. Det
            innebär att debatten om resurser och organisation ständigt måste
            föras.
          </note>
          <note>
            Men grunden för den debatten måste alltid vara den prioriteringsordning
            som finns i svensk sjukvård och som innebär att en 86-årig kvinna
            ska erbjudas en ny höftled på samma villkor som en 45-årig manlig
            datatekniker med försäkring. Vården ska ges efter behov!
          </note>
          <note type="speaker">
            Anf. 128 LEIF CARLSON (m) replik:
          </note>
          <note>
            Fru talman! Ingrid Burman säger att det finns olika bilder av
            svensk sjukvård. Sedan presenterar hon ett par fakta som jag,
            som vill lära mig mycket nytt i sjukvården, skulle vilja ha belysta.
          </note>
          <note>
            Hon säger att svensk sjukvård internationellt sett ligger bra
            till och väldigt långt fram. Enligt WHO:s undersökning som publicerades
            förra året ligger Sverige på 23:e plats, precis snäppet före Colombia.
            Ett tecken på att svensk kvalitet börjar sacka efter är det faktum
            att man inom OECD-området som standard gör en kranskärlsröntgen
            efter en infarkt för att kunna bedöma riskerna framgent. I Sverige
            gör vi inte det längre. Vi faller efter.
          </note>
          <note>
            Ingrid Burman säger sedan att vi är kostnadseffektiva. Men alla
            undersökningar där man tittar på vad läkare och sjukvårdspersonal
            gör och hur man nyttjar lokaler och apparater visar att man t.ex.
            i
          </note>
          <note>
            USA, där man har en BNP-del på 14 % och därmed skulle vara ineffektiv,
            i sak är effektivare. Men man har mycket högre löner - och det
            är det som förklarar skillnaden. Sverige har 20 % lägre löner
            än genomsnittet inom EU. Med den rörlighet som vi har kommer detta
            att påverka även oss. Vi är inte kostnadseffektiva i Sverige.
            Vi skulle kunna prestera mycket mer i sjukvården.
          </note>
          <note>
            Men har Ingrid Burman andra uppgifter så är jag tacksam om jag
            får dem.
          </note>
          <note type="speaker">
            Anf. 129 INGRID BURMAN (v) replik:
          </note>
          <note>
            Fru talman! Jag kan dela en synpunkt med Leif
          </note>
          <note>
            Carlson, nämligen att det är en förfärligt låg andel av
          </note>
          <note>
            BNP som tillförs sjukvården i Sverige. Tittar man på den andel
            som tillförs i USA ser man att den är betydligt högre. Det vore
            roligt om jag och Leif Carlson kunde vara eniga om att långsiktigt
            öka den andel som svensk sjukvård behöver.
          </note>
          <note>
            Om man tittar generellt på de patientgrupper som får del av den
            svenska sjukvården och jämför med det land som Leif Carlson nämnde,
            USA, så ser man att vi når många fler i Sverige. Vi erbjuder också
            befolkningen en vård med högre kvalitet. Nu har jag mina papper
            i bänken, men detta är fakta som jag vet att också Leif Carlson
            har tillgång till.
          </note>
          <note>
            Det är sant att vi behöver utveckla kvaliteten vidare. Vi behöver
            också se till att vi rankas högre på
          </note>
          <note>
            WHO:s lista.
          </note>
          <note type="speaker">
            Anf. 130 LEIF CARLSON (m) replik:
          </note>
          <note>
            Fru talman! Sveriges sjukvård har ungefär den andel av BNP som
            ett land med Sveriges ekonomi har. Det är bara att jämföra. Vi
            ligger mitt i, och det är inget konstigt med den del som vi har.
          </note>
          <note>
            Det som är problematiskt för Sverige är att vi har så låga löner.
            Vi ligger 20 % under EU-genomsnittet.
          </note>
          <note>
            Det betyder att om vi skulle komma upp i löner som gjorde att
            folk stannade kvar här och inte flyttade utomlands så skulle vi
            ha råd att producera mycket mer. Vi har inte en kostnadseffektiv
            vård på det sättet.
          </note>
          <note>
            Vi skulle kunna göra mycket mer för de resurser som svensk sjukvård
            får - det är alla hälsoekonomer överens om. Då måste vi göra något
            annat än att fortsätta med det system som nu har visat sig vara
            så ineffektivt men som Ingrid Burman så varmt försvarar. Det har
            visat sig vara fel. Något måste göras eftersom det faktiskt är
            på det sättet. Vi är inte särskilt kostnadseffektiva. Vi har ett
            låglönetillstånd för all vårdpersonal som måste korrigeras, och
            då måste vi göra något för att nyttja våra resurser bättre. Då
            kan man inte fortsätta på samma sätt och tro att mer pengar i
            den gamla dåliga maskinen ger bättre resultat.
          </note>
          <note type="speaker">
            Anf. 131 INGRID BURMAN (v) replik:
          </note>
          <note>
            Fru talman! Jag tycker alltid att det är roligt när jag kan vara
            enig på någon punkt med mina politiska meningsmotståndare. Den
            här gången ser jag att jag och Leif Carlson är eniga om att vi
            ska höja lönen för de offentligt anställda i svensk sjukvård.
            Det är bra.
          </note>
          <note>
            Men ska man göra det så tror jag inte att vi samtidigt har råd
            att sänka skatter för 80 miljarder kronor.
          </note>
          <note>
            Jag tror inte heller att det är effektivt att skicka ut sjukvården
            på marknaden och se till att de som utför vården till de lägsta
            kostnaderna, samtidigt som man skapar utrymme för vinst, vare
            sig kommer att gynna kvaliteten i sjukvården eller höja de anställdas
            löner.
          </note>
          <note>
            Där skiljer Leif Carlson och jag oss åt, men den skillnaden får
            vi väl leva med.
          </note>
          <note type="speaker">
            Anf. 132 CHRIS HEISTER (m) replik:
          </note>
          <note>
            Fru talman! Ingrid Burman nämnde bara i förbifarten att det finns
            oönskade köer. Sedan ägnade hon inte fler ord åt det stora problemet
            i svensk sjukvård -
          </note>
          <note>
            att över 80 000 människor står och väntar på operation och har
            gjort det väldigt länge. De väntar år ut och år in. Man kan t.o.m.
            tvingas vänta i fem eller åtta år för att få en enkel åderbråcksoperation.
          </note>
          <note>
            Hon ägnar i stället sitt anförande åt att klanka på de landsting
            och de regioner som försöker göra någonting åt problemen i svensk
            sjukvård - de som försöker se till att människor kan få vård i
            tid. De utnyttjar all den kapacitet och de möjligheter som finns.
            Det är också dessa som erbjuder vården i egen regi.
          </note>
          <note>
            Vi vet sedan gammalt att Ingrid Burman är emot privata vårdgivare.
            Vi vet också vilket skälet för detta är. Hennes partisekreterare
            har ju sagt att det handlar om att man är rädd för att förlora
            ett viktigt politiskt kontrollinstrument. Och så är det! Det är
            Ingrid Burman som vill styra och ställa i svensk sjukvård. Men
            jag, som har människan som utgångspunkt, vill att människorna
            ska få styra och ställa i svensk sjukvård och att de ska få större
            inflytande. Om nu Ingrid
          </note>
          <note>
            Burman kan ändra sig när det gäller den uppfattningen, kan hon
            då också stödja en nationell vårdgaranti?
          </note>
          <note type="speaker">
            Anf. 133 INGRID BURMAN (v) replik:
          </note>
          <note>
            Fru talman! Jag ska försöka svara på i varje fall några av Chris
            Heisters frågor.
          </note>
          <note>
            För det första förstår jag inte hur vanliga människors inflytande
            kan öka genom att man flyttar besluten från öppna församlingar
            som Sveriges riksdag in i slutna styrelserum. Men det kan ju Chris
            Heister svara på, för hon har en replik kvar.
          </note>
          <note>
            Sedan handlar det om problemen med vårdköerna.
          </note>
          <note>
            Det är sant att det står alldeles för många människor i vårdköer.
            Det är därför som det också finns pengar i budgeten som heter
            tillgänglighetsmiljarderna som ska gå till att kapa dessa köer.
            Men det ska inte ske genom att vi åsidosätter den prioriteringsordning
            som finns. Det ska dessutom ske så att landstingen har ekonomi
            för detta. Målet är naturligtvis att man ska nå tre månaders väntetid,
            vilket 13 landsting redan i dag har sagt att man avser att göra.
          </note>
          <note type="speaker">
            Anf. 134 CHRIS HEISTER (m) replik:
          </note>
          <note>
            Fru talman! I de landsting där Ingrid Burmans partikamrater styr
            är köerna längre än i de borgerligt styrda landstingen. Ingrid
            Burman står ju också bakom en regering som inte har sett till
            att köerna minskat i svensk sjukvård. De har i stället ökat sedan
            Socialdemokraterna kom till makten 1994.
          </note>
          <note>
            För varje gång som vi närmare oss ett val blir intresset för
            vårdköerna stort både från Socialdemokraterna och Vänsterpartiet,
            men ni gör ju ingenting åt dem. De här tillgänglighetspengarna
            handlar ju om, som jag visade i mitt anförande, att försöka rädda
            förtroendet för sjukvårdssystemet och inte för att i första hand
            se till att människor får vård i tid.
          </note>
          <note>
            Det som skiljer Ingrid Burman och mig åt är jag vill att människor
            ska få en vårdgaranti så att de kan gå till ett annat sjukhus
            och få vården utförd där om inte landstinget klarar av detta,
            men den möjligheten ger inte Ingrid Burman svenska patienter.
          </note>
          <note type="speaker">
            Anf. 135 INGRID BURMAN (v) replik:
          </note>
          <note>
            Fru talman! Det som skiljer mig och Chris Heister åt är att Chris
            Heister har ett strikt uppifrånperspektiv och säger att nu ska
            Sveriges riksdag lagstifta om detta utan att skicka ut resurserna
            till landstingen. Vi säger att nu förstärker vi landstingens resurser
            så att de har möjlighet att sätta de här målen. Detta skiljer
            oss två åt. Det är sant.
          </note>
          <note>
            Sedan har Chris Heister stått här och redovisat en rad enskilda
            köer till olika operationer. Men generellt är köerna inte kortare
            i Stockholm än i andra landsting oberoende av vem som styr. Så
            är inte fallet, inte när det gäller den stora generella bilden.
            Jag har själv en mor i ett landsting som är styrt av socialdemokrater
            och vänsterpartister. Hon fick en starroperation så fort hon begärde
            att få det. Visst kan man plocka fram andra exempel, men det är
            inte intressant. Det är ju den generella bilden som är viktig,
            och den ska vi förbättra.
          </note>
          <note type="speaker">
            Anf. 136 CHATRINE PÅLSSON (kd) replik:
          </note>
          <note>
            Fru talman! I vanlig ordning får vi höra ett anförande från Ingrid
            Burman som i stort sett talar emot andra alternativ än landstinget.
            Jag tycker att det är beklämmande att driftsfrågorna får så stort
            utrymme när det är patienterna som har ett antal stora problem
            i
          </note>
          <note>
            Sjukvårdssverige i dag.
          </note>
          <note>
            Jag blir också lite bekymrad när Ingrid Burman säger att privatsjukhus
            föder privatförsäkringar. Det skulle inte finnas en enda svensk
            som tog några försäkringar om man kunde vara trygg och lita på
            att sjukvården fungerade. Detta är enbart ett symtom på att det
            är något som inte fungerar. Man vill ha trygghet. Den siffran
            ökar ju. Det var en debatt mellan socialministern och medierna
            här i veckan. Där sade socialministern att den dagen vi kommer
            ned till tre månaders väntetid blir inte behovet av de här försäkringarna
            stort.
          </note>
          <note type="speaker">
            Anf. 137 INGRID BURMAN (v) replik:
          </note>
          <note>
            Fru talman! Det är just patienterna som står i fokus för en solidarisk
            sjukvård, och det är den prioriteringsordning som Chatrine Pålsson
            och jag gemensamt står bakom. Det innebär att man måste se till
            att sjukvården kan fungera för alla över hela landet. Det här
            bygger på att vi kan både tillföra resurser och ha en vettig organisation.
            Det är just detta som man kan se i den budget som riksdagen så
            småningom ska ta ställning till.
          </note>
          <note>
            Privata sjukhus säljer sina tjänster på en marknad.
          </note>
          <note>
            Det skapar gräddfiler för de människor som har plånböcker att
            betala med. Det är klart att det är en del av det som göder privata
            försäkringar. Den andra delen är om vi inte hinner bygga ut den
            offentliga sjukvården i takt med att vi lyckas hitta nya behandlingsformer.
          </note>
          <note type="speaker">
            Anf. 138 CHATRINE PÅLSSON (kd) replik:
          </note>
          <note>
            Fru talman! Först vill jag säga att alla partier i
          </note>
          <note>
            Sveriges riksdag är överens om att sjukvården ska vara solidariskt
            finansierad, men det kan ske i olika driftsformer. Det är detta
            vi talar om. Ibland låter det som om Ingrid Burman pratar om det
            privata där folk betalar 100 000 för någonting. Så sker ju inte.
            Det är knappast någon svensk som har råd att betala allt. Det
            handlar fortfarande om en solidarisk finansiering med landstinget
            som huvudman, men i olika driftsformer.
          </note>
          <note>
            Jag tycker att det är viktigt.
          </note>
          <note>
            I den budgeten som ni har kommit överens om är det nollsummespel.
            Där har man ju tagit bort med ena handen och gett tillbaka med
            den andra. Kristdemokraternas förslag innehåller faktiskt 3 miljarder
            extra nästa år för vård och omsorg.
          </note>
          <note>
            Jag tycker att det är viktigt att man skiljer på de här frågorna
            så att man vet vad man talar om. Det får inte låta som om vi är
            emot en solidarisk finansiering, för det är alla partier överens
            om.
          </note>
          <note type="speaker">
            Anf. 139 INGRID BURMAN (v) replik:
          </note>
          <note>
            Fru talman! Jag tycker att det är bra att Kristdemokraterna vill
            tillföra sjukvården mer pengar i sin budget. Jag tycker att det
            är mer bekymmersamt att man låter arbetsmarknadspolitiken och
            de som har akassa betala detta tillskott.
          </note>
          <note>
            Sedan gäller det driftsformer och hur det ser ut.
          </note>
          <note>
            Det som hände på Karolinska sjukhuset hände ju. Det var gräddfiler
            vid sidan av. Jag tror att Kristdemokraterna var med och satte
            stopp för detta, och det är ju bra. Men de som ni avser att regera
            med har ju en annan åsikt. Det som händer vid Helsingborgs lasarett
            händer ju. Visst är det så att när vi skapar privata driftsformer
            så öppnar vi också för gräddfiler och för att plånboken styr i
            stället för behoven. Det finns exempel på detta, och de går inte
            att bortse ifrån.
          </note>
          <note type="speaker">
            Anf. 140 KERSTIN HEINEMANN (fp) replik:
          </note>
          <note>
            Fru talman! Jag blir lite fundersam när jag hör
          </note>
          <note>
            Ingrid Burman tala om privat vård. Jag känner inte igen den bilden.
            I mitt landsting är ungefär 40 % av husläkarna privata, dvs. de
            ingår i någon typ av bolag.
          </note>
          <note>
            Jag tror att de skulle bli väldigt upprörda om de hörde
          </note>
          <note>
            Ingrid Burman säga att de sätter den egna vinsten främst och
            inte ger människor vård efter behov. Det är min upplevelse av
            vården hos husläkarna i Västmanland. Det gäller både de landstingsanställda
            och dem som är anställda på något annat sätt. Jag tror faktiskt
            att de ger vård som är precis likadan. De ser till patienternas
            behov. Där finns inga gräddfiler. Jag tycker att det är en svartmålning
            som är lite upprörande från Ingrid Burman i talarstolen.
          </note>
          <note type="speaker">
            Anf. 141 INGRID BURMAN (v) replik:
          </note>
          <note>
            Fru talman! Jag känner inte till situationen i
          </note>
          <note>
            Västmanland. Jag ska inte yttra mig om den. Men jag kan tala
            om vad den yrkesmedicinska enheten inom samhällmedicinen har sagt
            när man har tittat på
          </note>
          <note>
            Stockholms läns landsting och privatiseringsvågen inom vården.
            Där har man i en nyligen framlagd rapport visat att de flesta
            yrkeskategorier inom sjukvården upplevt stora försämringar med
            ökad arbetsbörda, tidspress, mindre resurser och mindre inflytande.
            Det har drabbat framför allt kvinnliga distriktsläkare.
          </note>
          <note>
            Detta handlar alltså om primärvård. Om detta är en svartmålning,
            så går den tillbaka till den yrkesmedicinska enheten, och de brukar
            vara ganska sakliga i sina rapporter.
          </note>
          <note type="speaker">
            Anf. 142 KERSTIN HEINEMANN (fp) replik:
          </note>
          <note>
            Fru talman! Det finns flera olika rapporter även inom privat
            vården. Det finns rapporter som talar helt emot det som Ingrid
            Burman säger här. Det finns rapporter som säger att man har betydligt
            större inflytande och betydligt större trivsel på arbetsplatsen
            vid de vårdcentraler som drivs av andra än landstinget. Det är
            väldigt många som söker sig dessa eftersom de känner att de trivs
            bättre.
          </note>
          <note>
            Dessutom skulle jag vilja ställa en sista fråga. Vad tror Ingrid
            Burman att det beror på att människor tecknar privata försäkringar?
          </note>
          <note type="speaker">
            Anf. 143 INGRID BURMAN (v) replik:
          </note>
          <note>
            Fru talman! Jag tror att det till viss del beror på
          </note>
          <note>
            90-talets nedskärningar. Jag tror att det till viss del beror
            på att vi har nya behandlingsmetoder. Jag tror också att det beror
            på att vi inte har hunnit omorganisera vården och tillföra den
            tillräckligt med resurser.
          </note>
          <note>
            Det är den stora politiska uppgiften för framtiden.
          </note>
          <note>
            Den politiska uppgiften är inte att marknadsutsätta sjukvården
            så att det blir annat än behov som styr den.
          </note>
          <note type="speaker">
            Anf. 144 CHATRINE PÅLSSON (kd):
          </note>
          <note>
            Fru talman! När en person plötsligt drabbas av sjukdom blir det
            kris. Hotet om död och smärta gör att inget annat blir viktigare
            än att få bot och behandling. Alla andra intressen ställs åt sidan.
            Släkt och andra vänner känner och visar medkänsla på olika sätt.
          </note>
          <note>
            Men hur går det då att verkligen få den hjälp man behöver? Plötsligt
            står man där och tror att det är klart att man får sin operation
            eller sin behandling. Men så är det tyvärr inte. Vårdköerna växer
            på många ställen till så väl operationer som annan behandling.
            Att få vänta två år är inte ovanligt, och vi har här redan hört
            andra siffror. Personen får beskedet att det är normalt att få
            vänta. På andra ställen kan man minsann få vänta ännu längre.
            Som om det skulle vara någon tröst mitt i all smärta! För oss
            som är friska går ett dygn ganska fort. Men när man är sjuk är
            det en mycket lång tid.
          </note>
          <note>
            Ibland kan det verka som om det viktigaste för oss är att hålla
            budgeten. Inget budgetunderskott ska finnas. Det är naturligtvis
            en bra ambition. Men varför talas det så sällan om vårdunderskott?
            Många får vänta på en operation, cancerpatienter får vänta på
            behandling, psykiskt sjuka barn får vänta på att bli inlagda efter
            en specialistbedömning. Det handlar om människor - människor i
            kris. Alla människor har faktiskt ett absolut och lika värde,
            och de har en självklar rätt att få vård och behandling även om
            vi inte är personligen bekanta med dem.
          </note>
          <note>
            Om inte det system vi har i dag i vårt land fungerar måste vi
            hitta på något nytt. Jag tror att vi måste få fler aktörer, fler
            alternativ. Jag är säker på att det förstärker kvaliteten på hela
            sjukvården. För oss och för mig är det patienten som är det viktigaste,
            inte organisationen eller styrelsen. Patienterna måste ha frihet
            att välja. Det är inte riktigt detsamma som valfrihet, för det
            måste fungera ändå. Men man måste ha frihet att välja.
          </note>
          <note>
            Fru talman! Vi har kunskap om bot och behandling. Vi har läkare
            och vi har övrig personal som kan ge det. Vi har operationssalar
            och teknisk utrustning som i dag inte används till mer än 25 %
            av tiden.
          </note>
          <note>
            Trots det nekar vi vård i rätt tid.
          </note>
          <note>
            I partiledardebatten sades det mycket klokt. Bl.a.
          </note>
          <note>
            sade Lars Leijonborg någonting om underlåtenhetssynd. Det hade
            han lärt sig i söndagsskolan, och det har jag också gjort. Vårdunderskottet
            är, tycker jag, ett exempel på en underlåtenhetssynd där det är
            patienterna som drabbas. Det får alltså etiska konsekvenser. Den
            gyllene regeln är egentligen den allra bästa utgångspunkten för
            politiska beslut. Allt vad ni vill att andra ska göra för er,
            ska ni göra för dem.
          </note>
          <note>
            Samtidigt, fru talman, kan jag inte låta bli att säga att rent
            företagsmässigt är det ett enorm resursslöseri att låta exempelvis
            operationssalarna stå tomma.
          </note>
          <note>
            Vilket företag skulle någonsin acceptera det?
          </note>
          <note>
            Vår otrygghet bevisas av att fler medborgare tecknar privata
            sjukvårdsförsäkringar. På Dagens
          </note>
          <note>
            Nyheters förstasida kan vi i dag läsa att många fler köper sjukvårdsförsäkringar.
            Men på grund av att man har en kronisk sjukdom eller ett funktionshinder
            blir man nekad det. Eller också får man så stora kostnader att
            det blir omöjligt att klara av dem.
          </note>
          <note>
            Det här oroar mig, fru talman. Jag tror att vi som politiker
            måste erkänna att det inte fungerar i dag. Det räcker inte med
            att säga att vi har en god kvalitet på vår sjukvård i en internationell
            jämförelse. Det räcker inte heller för mig att säga att de flesta
            är nöjda. Vi måste faktiskt se till att alla blir nöjda. Inte
            en enda människa ska behöva vänta i två, tre, fyra eller fem år.
          </note>
          <note>
            Den besvärliga vårdsituationen tär också mycket hårt på sjukvårdspersonalen.
            När jag besöker olika sjukvårdsinrättningar runt om i landet -
            alltså inte bara i Kalmar län - är det en samstämmighet. Man är
            helt slut. Med ett hot över sig nu i budgettider om att vi ska
            spara ännu mer, säger de: Hur ska vi orka?
          </note>
          <note>
            Man känner sig otillräcklig. Man känner empati för sina patienter
            som får vänta länge, som har mycket smärtor. Man förmedlar kontakten
            med doktorn om fler värktabletter, osv. Man känner att man nästan
            inte har någon möjlighet att påverka sin situation.
          </note>
          <note>
            Därför tror jag att bristen på vårdpersonal är ett av framtidens
            största hot mot sjukvården. Hur ska vi bedriva en sjukvård om
            vi inte har sjukvårdspersonal?
          </note>
          <note>
            Man får höra i debatterna att Sverige aldrig har haft så många
            läkare och sjuksköterskor som nu. Nej, det är sant. Men vad gör
            de? Pysslar de med de saker de har utbildning för, det som de
            har lärt sig? Många mycket kunniga doktorer som är oerhört kvalificerade
            och som behövs så innerligt väl för patienterna leker ekonomiska
            experter därför att någon har sagt att den uppgiften ska de göra.
            Alltså har man rationaliserat bort olika yrkesgrupper. På en del
            håll är det läkarsekreterare och ekonomer. Och sedan har man satt
            doktorerna till administrativt arbete.
          </note>
          <note>
            Det finns det ju siffror på, fru talman. I t.ex. England har
            doktorn direkt patientarbete under en mycket större del av sin
            dag än vad man har i Sverige.
          </note>
          <note>
            Mediciner och kostnader har diskuterats mycket den senaste tiden,
            och nu har man lagt en lagrådsremiss. Jag håller också med om
            att kostnaderna har ökat. Men jag tycker att det är alldeles för
            lite tal om vilka fantastiskt positiva saker läkemedlen har gett.
          </note>
          <note>
            Många människor har fått en helt ny situation tack vare ett bättre
            läkemedel. Faktiskt är det så att en del sjukdomar numera kan
            behandlas med mediciner i stället för operationer, och ändå känns
            det som en belastning. Vi har fått färre sjukskrivningar och det
            ena med det andra på grund av detta, så låt oss för allt smör
            i Småland, som man säger, se till att vi också säger något positivt
            om vad läkemedlen har gjort.
          </note>
          <note>
            Sedan skulle jag vilja fråga socialministern varför vi inte kan
            få provförpackningar på läkemedel. Vi vet ju att hundratals piller
            är gömda i byrålådorna hemma. Säkert är det många som får hundra
            tabletter utskrivna, och egentligen tål man dem inte utan får
            en ny burk.
          </note>
          <note>
            Fru talman! Jag ber om ursäkt för att jag dragit över tiden.
            Jag hade mycket mer att säga, för det här är viktigt. Men tack
            för ordet, och lycka till, ni andra!
          </note>
          <note type="speaker">
            Anf. 145 KENNETH JOHANSSON (c):
          </note>
          <note>
            Fru talman! Det är bättre med patienten i centrum än i väntrum.
            Självklart? Ja visst, men tydligen så svårt att åstadkomma. Vårdköerna
            är på många håll förfärligt långa, och ohälsa och sjukskrivningar
            ökar.
          </note>
          <note>
            Personalen har hamnat i ett ekorrhjul. De får allt svårare att
            klara sina ambitioner, och det går fortare och fortare. Det är
            svårt att klara en långsiktig personalförsörjning, det är svårt
            att behålla personal och det är svårt att rekrytera ungdomar till
            vården och omsorgen.
          </note>
          <note>
            I går fick jag ett brev från en chef i offentlig sektor som jag
            känner väl. Det var ett brev med rop på hjälp:
          </note>
          <note>
            "Vi kämpar på", skriver han, "med våra enkönade arbetsplatser,
            deltidsanställningar, låga löner, ingen fortbildning, hög grad
            av sjukfrånvaro. Vår vård- och omsorgsverksamhet är vår viktigaste
            rekryteringsbas.
          </note>
          <note>
            Jag och våra anställda skall kunna säga till barnen;
          </note>
          <note>
            det är häftigt och utvecklande att arbeta inom vården och omsorgen."
            Han fortsätter: "Staten måste upp på scenen och ta ett mer aktivt
            delansvar för att klara en långsiktig personalförsörjning."
          </note>
          <note>
            Jag delar hans synpunkter. Så här får det bara inte fortsätta!
            Hälso- och sjukvården är så viktig för många människors möjlighet
            att leva ett gott liv. Det ska sägas att vi trots allt har ett
            bra utgångsläge. Med internationella mått mätt har vi en hälso-
            och sjukvård av mycket hög kvalitet. Vi har mycket att vara stolta
            över. Det krävs insatser i första hand i form av nytänkande och
            strukturella åtgärder. Vi måste också uppvärdera vård- och omsorgsyrkena.
            Det behövs en tydlig strategi från samhällets sida, för vad är
            finare än att vårda, att bota, att trösta och att ge omsorg?
          </note>
          <note>
            Centerpartiet har nu medverkat via centermiljarderna till att
            ge de mest utsatta områdena inom hälsooch sjukvården en chans
            att lyftas fram och att få förutsättningar för vidare utveckling.
            Det gäller primärvården, psykiatrin och äldresjukvården. Även
            om det enligt min uppfattning går alltför sakta kan man börja
            se alltmer av verksamhet i alternativa driftsformer. Det är bra
            och ökar mångfalden. Vi stärker från
          </note>
          <note>
            Centerpartiets sida även landstingens och kommunernas ekonomiska
            resurser genom att vår politik ger en förbättrad skattebas.
          </note>
          <note>
            I vår nyligen väckta partimotion lyfter vi fram angelägna områden
            som bemötandefrågor, förbättrad tillgänglighet med införande av
            en nationell vård- och hjälpmedelsgaranti. Vi lyfter fram frågor
            om ny teknik och forskning, hälsonät, läkemedel samt den framtida
            personalförsörjningen inom vården och omsorgen. Den solidariska
            skattefinansieringen av hälso- och sjukvården ligger för vår del
            fast.
          </note>
          <note>
            Nu vill vi från Centerpartiet gå vidare från mer traditionella
            vård- och omsorgssatsningar till en mer hälsoinriktad hälso- och
            sjukvård. Ett decentraliserat samhälle, som vi från Centerpartiet
            eftersträvar, som grundas på människors aktiva deltagande, ger
            de bästa förutsättningarna för att minska ohälsa. Folkhälsoaspekter
            ska genomsyra all verksamhet i samhället. Den lokala nivån kan
            inte nog betonas. Vi måste bättre kunna följa hälsoläget, öka
            kunskapen om vad de regionala skillnaderna i hälsa beror på och
            vilka insatser som är verkningsfulla.
          </note>
          <note>
            Fru talman! I onsdags förra veckan besökte jag och några centerkolleger
            Skönviks Medicinska Rehabiliteringsklinik i Säter i Dalarna. Den
            tar emot remitterade patienter från primärvården, företagshälsovården
            och slutenvården och säljer tjänster till försäkringskassan. Den
            är länets utredningsklinik för smärta och har såväl hög produktivitet
            som hög kompetens.
          </note>
          <note>
            Den är för sina patienter något av nyckeln till hälsan, och dess
            utredningar är grunden för vård- och behandlingsinsatserna. Man
            har ett års väntetid. På andra orter i landet finns än värre exempel.
            80 % av kön i Skönviks verksamhet går sjukskrivna i väntan på
            utredning. Ska vi ha det så? Ska vi acceptera detta i välfärdslandet
            Sverige? Nej, självfallet inte.
          </note>
          <note>
            Sjukförsäkringen kostar 45 miljarder och förtidspensionerna lika
            mycket. Det är ofantliga summor som samhället betalar ut i passiva
            ersättningar. Människor får inte hjälp utan tvingas dras med ohälsa,
            passiviseras och ställs utanför arbetsgemenskapen.
          </note>
          <note>
            Det är ju ett helt sjukt system, ett område där behovet av strukturella
            insatser är tydligare än någonsin.
          </note>
          <note>
            Centerpartiet har redovisat ett batteri av åtgärder som bygger
            på att alla människor ska ha rätt till rehabilitering. Ett av
            våra viktigaste förslag är en finansiell samordning mellan främst
            hälso- och sjukvård, socialförsäkring och socialtjänst, för bättre
            hälsa, kortare vårdköer och utökade rehabiliteringsinsatser. I
          </note>
          <note>
            november förra året gjorde vi tillsammans med Folkpartiet och
            Miljöpartiet upp med regeringen om en friare användning av sjukförsäkringspengarna.
            Intentionerna i överenskommelsen innefattade uppemot
          </note>
          <note>
            10 % av sjukförsäkringspengarna.
          </note>
          <note>
            Det är direkt upprörande att regeringen inte står för denna överenskommelse.
            Jag tycker att ett handslag är något som man står för. De stora
            förlorarna är patienterna, som inte får sin rehabilitering eller
            blir kvar i vårdkön. Nu verkar regeringen tyvärr inte ta reson.
            Vi får därför jobba för att få en riksdagsmajoritet som kan driva
            igenom intentionerna i överenskommelsen, för patientens skull.
          </note>
          <note>
            Fru talman! Vi från Centerpartiet ger oss inte i arbetet för
            att få en finansiell samordning värd namnet.
          </note>
          <note>
            Lika målmedvetna tänker vi vara i arbetet för att förbättra folkhälsan
            och utveckla en hälso- och sjukvård med hög kvalitet, en sjukvård
            nära till och utan köer.
          </note>
          <note type="speaker">
            Anf. 146 BO KÖNBERG (fp):
          </note>
          <note>
            Fru talman! Det har talats en del om hur det ser ut i svensk
            sjukvård, och jag tänker tala om vad som har hänt under de senaste
            tio åren i svensk sjukvård och äldreomsorg. Det är ett jättestort
            område, och jag har därför valt ut några punkter där jag tänker
            beskriva vad som har hänt under tioårsperioden.
          </note>
          <note>
            Jag tror att alla kan vara överens om att det är tunga områden
            som jag tänker tala om: vårdköerna, hur det ser ut med den basala
            sjukvården med husläkarsystem och liknande och hur det ser ut
            inom äldreomsorgen. Jag ska också försöka hinna med att säga några
            ord om hur man använder pengarna.
          </note>
          <note>
            Fru talman! Under de tre första av dessa tio år hade vi en borgerlig
            regering. Under de senaste sju åren har vi haft socialdemokratiska
            regeringar. Det kan kanske tyckas lite orättvist att jämföra en
            treårsperiod med en sjuårsperiod, men jag tror att vi från liberalt
            och borgerligt håll kan bjuda på en jämförelse av de tre åren
            med de sju.
          </note>
          <note>
            När vi tillträdde i den borgerliga regeringen för ganska exakt
            tio år sedan var vårdköerna i vårt land av traditionellt socialdemokratiskt
            snitt, dvs. långa.
          </note>
          <note>
            Det infördes då en s.k. vårdgaranti där syftet var att se till
            att det överallt i landet skulle vara möjligt att få de vanligaste
            operationerna och behandlingarna i vårt land inom en tremånadersperiod.
          </note>
          <note>
            Jag som var aktivt inblandad i detta - jag hade förmånen att
            vad gäller sjukvårdsdelen ha samma uppdrag som det Lars Engqvist
            nu har - kunde konstatera att förbättringarna gick långt snabbare
            än vad jag hade vågat hoppas på. Jag tror också att de kom snabbare
            än vad någon hade hoppats på.
          </note>
          <note>
            Sanningen är den att sådär 93-94 hade vi kortare köer i Sverige
            än vi kanske haft någon gång under överblickbar tid, och då tänker
            jag på de 40-50 senaste åren.
          </note>
          <note>
            Sedan fick vi en socialdemokratisk regering. Köerna blev längre.
            Vi fick beslut om att ta bort vårdgarantin och införa en speciell
            socialdemokratisk garanti, som jag inte tror att någon längre
            ens kommer ihåg namnet på. Vi fick en utredning som leddes av
            socialdemokrater och som konstaterade att det nog var bättre med
            den gamla vårdgarantin, och man föreslog t.o.m. ganska enigt i
            den utredningen att den skulle återinföras. Och nu är vi då, efter
            sju års socialdemokratiskt styre, i en situation då vårdköerna
            är på traditionell socialdemokratisk nivå i stora delar av landet.
            Det finns några undantag. Framför allt i
          </note>
          <note>
            Stockholmsområdet är det ju så att de som vill få vård inom tre
            månader får vård inom tre månader.
          </note>
          <note>
            En annan stor brist i svensk sjukvård har varit att vanligt folk
            inte har en fast läkarkontakt, någon att vända sig till, någonting
            som överklassen i alla länder brukar se till att den har. Det
            har inte vanligt folk haft i vårt land. Vi har haft ett oerhört
            sjukhuscentrerat system jämfört med nästan alla andra länder av
            vår typ, och tankegången om att alla i vårt land som ville skulle
            kunna få en fast läkarkontakt har vi ifrån Folkpartiet liberalernas
            sida drivit i sådär 25 år.
          </note>
          <note>
            Det som hände under de tre år som vi hade det nationella ansvaret
            var en mycket snabb ökning av antalet husläkare. Det rörde sig
            om en ökningstakt under en treårsperiod på kanske 1 300-1 400
            nya husläkare, och förstås en kraftig minskning av antalet patienter
            per husläkare och en kraftig ökning av dem i vårt land som hade
            en fast läkarkontakt.
          </note>
          <note>
            Bland det första socialdemokraterna gjorde var att avskaffa den
            s.k. husläkarlagen och se till att det blev svårare för privatläkare
            att verka, och nu, sju år efter det socialdemokratiska maktövertagandet,
            kan man konstatera att vi inte har fler läkare per invånare än
            vad vi hade för sju år sedan. Det är facit av de socialdemokratiska
            insatserna vad gäller frågan om fast läkarkontakt.
          </note>
          <note>
            Det kan sägas något positivt, och det är i så fall att
          </note>
          <note>
            Lars Engqvist har sett ljuset på senare tid. Det är väl så att
            Lars Engqvist - jag har sagt det förut några gånger - är den kanske
            förste socialdemokratiske sjukvårdsministern som har kommit på
            att det där med fast läkare eller husläkare var en bra idé. Det
            har han heder av, men det är bara att konstatera att det är många
            bortkastade år, och det är relativt långsamma utbyggnadsplaner
            och stor skepsis, kan man konstatera, från det socialdemokratiskt
            styrda Landstingsförbundet.
          </note>
          <note>
            Sammanfattningsvis: Under en borgerlig treårsperiod: en mycket
            snabb ökning av antalet människor som hade en fast läkarkontakt,
            och under socialdemokraternas sju första år: stillastående.
          </note>
          <note>
            Fru talman! Äldreomsorgen är förstås svårare att mäta på samma
            sätt. Det är svårare att vara lika entydig. Man kan konstatera
            att vårdköerna har ökat eller att antalet husläkare ökade under
            en period och stod stilla sedan. Det är förstås oerhört varierat
            hur det ser ut vad gäller äldreomsorgen.
          </note>
          <note>
            Dock kan man konstatera att under de borgerliga åren skedde det
            förändringar vad gäller ansvaret mellan landsting och kommuner
            i akt och mening att kunna använda resurserna på ett avsevärt
            bättre sätt än tidigare. Socialdemokraterna stod bakom delar av
            detta, men flera av inslagen i den reformen var direkta resultat
            av saker som föreslagits från Folkpartiet liberalernas sida.
          </note>
          <note>
            Om det då är svårt att mäta exakt hur det ser ut i äldreomsorgen
            i dag jämfört med för sju år sedan eller tio år sedan kan man
            förstås också se på direkta observationer från människor som är
            verksamma i äldreomsorgen. Jag träffar nästan aldrig någon som
            påstår att det är klart bättre i dag i äldreomsorgen än för sju
            år sedan. Däremot träffar jag många som tycker att det är sämre.
          </note>
          <note>
            Sjuk- och äldreomsorg kostar mycket pengar och måste kosta mycket
            pengar. Därför är det förstås oerhört viktigt att de pengar som
            finns används på ett så effektivt sätt som möjligt. En idé om
            att använda pengarna i vårt samhälle effektivare inom vården väcktes
            för sådär 15 år sedan i Bohuslän av ett antal olika landstingspolitiker
            av skilda färger - jag ska inte påstå att den uppfinningen var
            Folkpartiet liberalernas, även om vi väl är de som har arbetat
            hårdast för det under de senaste 15 åren. Ur detta växte det som
            sedan under 90-talet kom att kallas finansiell samordning, dvs.
            tankegången att det skulle kunna vara smart att ha lokala och
            regionala uppgörelser mellan landsting och försäkringskassor där
            man sade att en del av de pengar som går till sjukskrivning kanske
            skulle kunna användas effektivare genom att hjälpa människor som
            väntar på rehabilitering, operation eller behandling.
          </note>
          <note>
            Fru talman, idén är ju så rasande enkel, så det behövs ju inte
            många sekunder för att sälja den på ett torgmöte, ett pensionärsmöte
            eller någon annanstans.
          </note>
          <note>
            Men den skulle ju, trots att den är enkel, kunna vara fel. Sådant
            förekommer i mänsklighetens historia.
          </note>
          <note>
            Därför tog vi under den borgerliga regeringens tid och prövade
            idén, och bad några av landets främsta myndigheter på området
            att försöka utvärdera det hela. Och det gjorde de. Vi hade finansiell
            samordning ett antal år i ett tiotal kommuner. Det kom en utvärdering.
            Den var mycket positiv. Det hade sparats pengar, och människor
            hade fått hjälp. Så fort utvärderingen var klar och positiv lade
            sedan socialdemokraterna ned försöket. Sedan har vi, som Kenneth
          </note>
          <note>
            Johansson beskrev, försökt få till stånd en uppgörelse med regeringen
            om att få införa detta, men den har tyvärr inte förverkligats.
          </note>
          <note>
            Det här med hur man använder pengar handlar om mycket annat också.
            Man kan då konstatera, om jag ska göra jämförelsen en gång till
            mellan den där treårsperioden och socialdemokraternas sjuårsperiod,
            att under de borgerliga åren ökade produktiviteten inom sjukvården
            enligt Landstingsförbundet med 14-15 %, och sedan har den under
            socialdemokraternas tid stått still. Det är, fru talman, sju förlorade
            år vi har att se på vad gäller den socialdemokratiska tiden på
            sjukvårds- och äldreomsorgsområdet.
          </note>
          <note>
            Jag har några frågor. De går att besvara med ja eller nej, om
            man vill, och det är förstås frågor till
          </note>
          <note>
            Lars Engqvist: Är vårdköerna i dag kortare än när ni tillträdde?
            Är äldreomsorgen i dag bättre än när ni tillträdde? Är husläkarna
            i förhållande till befolkningen fler än när ni tillträdde? Och
            gör vården sammantaget mer i dag än när ni tillträdde?
          </note>
          <note>
            Anf. 147 LOTTA NILSSON-
          </note>
          <note type="speaker">
            HEDSTRÖM (mp):
          </note>
          <note>
            Fru talman! Först ska jag tala om vad jag inte ska tala om: Jag
            tänker inte använda mina åtta minuter till att propagera för det
            stora behovet av en tandvårdsförsäkring för alla åldersgrupper.
            Det arbetet pågår.
          </note>
          <note>
            Inte heller vill jag lägga mer krut på vilka huvudmän som är
            bäst lämpade att administrera vården.
          </note>
          <note>
            Vårt gröna fokus i vårdfrågorna, fru talman, är i stället inställt
            på helhetssyn, patientperspektiv, kvalitetssäkring och på förebyggande
            insatser. Tre viktiga siffror behövs som bakgrund till det jag
            ska säga.
          </note>
          <note>
            Sjukvården kostar samhället 160 miljarder kronor, dvs. 7,7 %
            av BNP. Läkemedlen kostade i fjol
          </note>
          <note>
            15,6 miljarder, och kostnaden för läkemedelsbiverkningar har
            beräknats av Nätverket för läkemedelsepidemiologi till hela 20
            miljarder.
          </note>
          <note>
            Jag vill illustrera hur vi gröna vill vidga sjukvårdens traditionella
            domän genom att titta på den lagrådsremiss om läkemedelsförmån
            som nu förbereds och som i grunden är bra. Kostnaderna för läkemedel
            och risken för beroende och medikalisering måste hejdas. Principen
            att ersätta en dyrare verksam substans med en billigare lika bra,
            s.k. generisk substitution, är ett viktigt inslag för konkurrens
            och för kostnadsminskning.
          </note>
          <note>
            Men i förslaget som ligger nu saknas tre grundläggande aspekter
            som jag vill ta upp, för de visar samtidigt på de luckor som vi
            menar finns såväl inom skolmedicinen som i den parlamentariska
            vårddebatten, perspektiv som vi står för och kämpar för.
          </note>
          <note>
            Det första är representationen, nämligen av den komplementära
            medicinens kompetens. Var ska den hämtas in? Alltfler människor
            sätter tilltro till mer än det som ryms inom skolmedicinen. De
            söker en vidgad syn på bot och hälsa. En färsk utredning visar
            klart att den här tilltron ökar och att den bör tas på allvar.
            Var är således öppningarna för de alternativa läkemedlen? Hur
            ska patienter som väljer naturmedel och t.ex. homeopatiska terapier
            på sikt kunna få respekt för de här valen och få dem inlemmade
            i statens högkostnadsskydd? Det finns inte en rad och inte en
            fundering. Medicin är tyvärr fortfarande i allt väsentligt förknippat
            med enbart syntetiska piller.
          </note>
          <note>
            Det andra perspektivet, fru talman, är den totala avsaknaden
            av miljöresonemang. Hur återvinns överblivna läkemedel? Hur minskas
            förpackningarna?
          </note>
          <note>
            Hur kan städernas slam med sina medicinrester renas till en användbar
            gödning i ett kretslopp mellan stad och land? Och är läkemedlen
            framtagna med onödiga och smärtsamma djurförsök? Det finns inte
            en rad och inte en fundering. Då känns den ansvarsfulla ekologiska
            totalomställningen i alla delar av samhället mycket långt borta.
          </note>
          <note>
            En tredje aspekt som har med både förebyggande och biverkningsfri
            bot att göra är allt det som man kan göra gratis för sin hälsa.
            Den begränsade definitionen på ordet läkemedel skvallrar i sammanhanget
            om begränsningen i tänkandet. En verklig läkemedelsförmån bör
            på sikt omfatta även sådant.
          </note>
          <note>
            För vissa åkommor är det nämligen belagt att motion kan ge bättre
            verkan än syntetiska piller - någonting som man kan läsa sig till
            i en förteckning som heter FYSS, som är en motsvarighet till den
            välbekanta FASS. T.ex. tjocktarmscancer, benskörhet och vissa
            psykiska sjukdomstillstånd får en bättre bot med rörelse och motion
            än med kemisk terapi.
          </note>
          <note>
            Vi vill därför gradvis öppna för att läkare ska kunna förskriva
            även t.ex. vistelse på hälsohem eller motion, och vi vill också
            - och det här är viktigt -
          </note>
          <note>
            förstärka idrottens och rörelsens ställning i skolan.
          </note>
          <note>
            Minst en timme betygsfri rörelse per dag i skolan är målet.
          </note>
          <note>
            Fru talman! Maten, motionen, kulturen och de goda sociala relationerna
            är således grunden för vår hälsa. De största vinsterna i folkhälsoarbetet
            görs så att säga uppströms i orsakskedjan på den förebyggande
            sidan. Därför blir barnen den viktigaste målgruppen. Om barnens
            hälsa ska bevaras genom livet är skolidrotten, skolhälsovården,
            skolmiljön och skolmaten helt centrala, liksom det livsviktiga
            förebyggande arbetet mot missbruk i alla former.
          </note>
          <note>
            Vissa kemiska substanser är ju långtifrån läkande.
          </note>
          <note>
            Det växande narkotikamissbruket i allt lägre åldrar är den i
            särklass kraftigaste varningssignal om framtiden som vi får från
            samhället i dag.
          </note>
          <note>
            De narkotikapolitiska utmaningar som utredningen Vägvalet ger
            oss måste denna församling ta på allra största allvar. Om tio
            år får vi annars en katastrofal sjukvårdssituation om en alltför
            stor grupp unga vuxna då kanske totalt har gått vilse i haschdimmorna
            och ecstasydjungeln.
          </note>
          <note>
            Vad de saknar är troligen tillräckligt närvarande och tydliga
            vuxna runtomkring sig i skola, hem och närområde, som sätter gränser,
            som griper in och som ger alternativ. Många av dem återfinns i
            köerna till barn- och ungdomspsykiatrin. I dag bedömer Socialstyrelsen
            och Barnombudsmannen att 70 000 barn i landet väntar på att få
            tid där. Det är fullständigt oacceptabelt. Det är en akut uppgift
            för oss.
          </note>
          <note>
            Därför, mina vänner, är min lilla förhoppning i dag att tillgänglighetsmiljarderna
            och en Finsamsamverkan ska kunna göra avsedd verkan.
          </note>
          <note>
            Men, fru talman, min stora förhoppning ligger i att vi ska bli
            många fler som inser vikten av ett lugnare arbetsliv.
          </note>
          <note>
            Med en väsentligt kortad arbetsdag kan familjen hålla ihop, kan
            föräldrar och barn träffas, kan nackmusklerna läkas, kan influensan
            slippa bryta ut, kan sjukförsäkringskostnaderna äntligen minskas.
            Med mindre stress i arbetslivet som en spjutspetsstrategi för
            framtiden får vi mindre ohälsa, mindre kostnader för rehabilitering
            och för läkemedel, mindre narkotikamissbrukande vilsna ungdomar
            och mer tid för motion och för hemlagad mat med friska råvaror.
          </note>
          <note>
            Ingen annan reform kan mäta sig med en kortad normalarbetstid
            i effektivitet på folkhälsan.
          </note>
          <note>
            Anf. 148 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Alla som är engagerade i den svenska sjukvården får
            dagligen skildringar om vårdens brister och tillkortakommanden.
          </note>
          <note>
            I ett brev till det ansvariga landstingsrådet i
          </note>
          <note>
            Stockholms läns landsting berättar t.ex. en man om sin cancer.
            Han har just opererat bort prostatan. För att vara alldeles säker
            på att han är fri från sin cancer ska han omedelbart genomgå en
            hormonbehandling.
          </note>
          <note>
            Men för att brösten inte ska växa med hormonbehandlingen ska
            de engångsbestrålas.
          </note>
          <note>
            Mannen fick därför en remiss till Radiumhemmet.
          </note>
          <note>
            Han berättar hur han ringde kontinuerligt från nio på morgonen
            till kvart i tre på eftermiddagen för att över huvud taget komma
            i kontakt med mottagningen. Så småningom fick han besked att de
            inte kunde ta emot honom förrän om flera månader.
          </note>
          <note>
            När man fått besked att man har cancer och åtgärdat detta med
            en operation är det oacceptabelt att man ska vänta i månader för
            att få en nödvändig kompletterande behandling.
          </note>
          <note>
            En pappa till en tvåårig dotter skriver till Patientnämnden i
            Stockholms län att vårdcentralen vägrade ta hand om hans lilla
            flicka, som led av allergiska utslag. Pappan hänvisades till Huddinge
            sjukhus, där de i sin tur upplyste att de inte tog emot barnet
            utan remiss.
          </note>
          <note>
            En gravid kvinna begär i ett brev till Huddinge sjukhus förhandsbesked
            om hon kommer att få plats för att föda sitt barn på Huddinge,
            där hon vill vara.
          </note>
          <note>
            Hon är orolig för att, såsom många hundratals andra i
          </note>
          <note>
            Stockholms län, tvingas åka till ett annat landsting för att
            föda. Men någon sådan garanti kan sjukhuset inte lämna.
          </note>
          <note>
            Stockholms läns landsting kan med rätta vara stolt över att ha
            kortare väntetider än andra landsting till vissa planerade behandlingar.
            Men samtidigt tyngs den stockholmska sjukvården av andra allvarliga
            brister.
          </note>
          <note>
            Patientnämnden i Stockholms län konstaterade i sin årsrapport
            för år 2000 att tillgängligheten i primärvården är ett stort och
            växande problem. Vårdgarantin inom primärvården uppfylls inte,
            skriver nämnden, eftersom primärvården i Stockholm är svagt utbyggd
            och underbemannad. Också delar av den övriga sjukvården, t.ex.
            cancervården, har oacceptabla väntetider. Och i förlossningsvården
            råder det kaotiska förhållanden. Kort sagt: I Stockholm har vårdkedjan
            brustit. Och detta oroar alltfler människor.
          </note>
          <note>
            Men Stockholm är sannerligen inte ensam om att plågas av bristande
            tillgänglighet. Alla landsting har problem, fast de ser olika
            ut. Gemensamt är att sjukvårdens samlade resurser inte motsvarar
            människors berättigade krav.
          </note>
          <note>
            Ställda inför problemet med bristande tillgänglighet i vården
            är det många som frågar sig: Går det att skapa en organisation
            och en finansiering som på en och samma gång bevarar allemansrättens
            principer om en vård på lika villkor och arbetar bort köerna och
            ökar tillgängligheten?
          </note>
          <note>
            Under de senaste åren har det här och var hävdats att detta är
            omöjligt och att vi blir tvingade att endera acceptera långa väntetider
            eller ge upp tankarna på en sjukvård på lika villkor.
          </note>
          <note>
            En del, såsom Moderaterna, har politiska skäl för sådana påståenden.
            De verkar faktiskt för en sjukvård som bygger på marknadens principer.
          </note>
          <note>
            Andra, som vill behålla en vård på lika villkor, präglas av uppgivenhet.
            De tror att det blir svårt att övertyga medborgarna om att öka
            skattefinansieringen av sjukvården, och de ser därför ett ökat
            inslag av privat finansiering som en tvingande nödvändighet.
          </note>
          <note>
            Men denna uppgivenhet är omotiverad. Alla undersökningar visar
            att svenska folket vill ha en offentligt finansierad sjukvård
            och att man är beredd att via skatterna betala mer för att garantera
            kvaliteten och tillgängligheten. I själva verket är förutsättningarna
            för en utveckling av den svenska sjukvården just nu sällsynt goda.
          </note>
          <note>
            För det första: Efter de stora och påtvingade neddragningarna
            under förra årtiondet - som var en följd av de ekonomiska problem
            som Bo Könberg försiktigtvis glömde att nämna - ökar nu antalet
            vårdtjänster i landstingen.
          </note>
          <note>
            Under de två senaste åren, från 1998 till 2000, har det totala
            antalet vårdanställda bara inom landstingen ökat med 8 150. Antalet
            läkare i landstingen har ökat med 1 201. Antalet sjuksköterskor
            har ökat med
          </note>
          <note>
            3 202. Antalet undersköterskor har ökat med 1 177. I
          </note>
          <note>
            övrigt har andelen administrativ personal också ökat, just för
            att förhindra att läkare och sjuksköterskor sysslar med sådant
            som de egentligen inte i första hand ska göra.
          </note>
          <note>
            Denna utveckling av personalen fortsätter. Vi kommer att få se
            att också under 2001 och 2002 ökar antalet anställda. Vi får fler
            läkare, fler sjuksköterskor, fler undersköterskor och mer personal
            i den svenska sjukvården.
          </note>
          <note>
            Denna personalökning backas nu upp av en kraftig satsning på
            utbildning av läkare och sjuksköterskor.
          </note>
          <note>
            För det andra: Över blockgränserna beslutade riksdagen förra
            hösten om en sjukvårdspolitisk handlingsplan för de kommande åren.
            För första gången förs nu ekonomiska resurser över från försvaret
            till sjukvården. Med start i år satsar staten sammanlagt
          </note>
          <note>
            9 miljarder kronor under fyra år för att utveckla sjukvården.
          </note>
          <note>
            Riksdagen gav också ett tydligt besked om vart pengarna ska gå.
            De ska användas för att förstärka primärvården och ge, som Bo
            Könberg säger, patienterna möjlighet att etablera en fast läkarkontakt.
          </note>
          <note>
            Pengarna ska gå till att öka de medicinska insatserna i äldreomsorgen
            och bygga ut psykiatrin.
          </note>
          <note>
            För det tredje: Enligt en särskild överenskommelse mellan regeringen
            och Landstingsförbundet ska staten skjuta till ytterligare 3,75
            miljarder till landstingen under de kommande tre åren för att
            öka tillgängligheten i den svenska sjukvården, minska väntetiden
            och arbeta bort köerna. För att få del av dessa pengar ska landstingen
            i december i år redovisa sina planer för att öka tillgängligheten.
          </note>
          <note>
            Målet är att vi inom tre år ska nå en situation där ingen ska
            vänta på en planerad behandling mer än tre månader. En av förutsättningarna
            för att nå detta mål är den rekommendation om patientens möjlighet
            att välja vård över hela landet som Landstingsförbundet antog
            i våras. I de flesta landsting gäller landstingsförbundets rekommendation
            från den 1 juli i år. De övriga landstingen tar sikte på att genomföra
            rekommendationen under nästa år.
          </note>
          <note>
            För det fjärde: Regeringen och Landstingsförbundet har tecknat
            ett avtal om gemensamt ansvar för finansieringen av läkemedelsförmånen
            under de kommande åren. För att inte kostnaderna för läkemedel
            ska tränga ut annan vård eller tvinga fram nya höjningar av högkostnadsskyddet
            garanterar staten ersättning till landstingen för läkemedelsförmånen
            med över 56 miljarder kronor sammanlagt under de tre kommande
            åren. I en särskild proposition kommer regeringen att redovisa
            förslag för att få en rimlig utveckling av läkemedelskostnaderna.
          </note>
          <note>
            För det femte: Sverige fick förra hösten, i likhet med många
            andra länder, ett regelverk för ägarformerna inom sjukvården.
            Genom lagen bejakas mångfald och alternativa driftsformer inom
            vården. Däremot kan inte landstingen överlåta driften av akutsjukhus
            till företag som drivs med privata vinstintressen.
          </note>
          <note>
            Denna gränsdragning mot de kommersiella intressena är nödvändig
            för att skapa förtroende för den satsning på mångfald som är ett
            viktigt inslag i handlingsplanen. Medborgarna måste veta att förändring
            av organisationen och en ökad mångfald inte leder bort från allemansrätten
            till en marknadsstyrd vård.
          </note>
          <note>
            För det sjätte: Sjukvården kan bara utvecklas om dess ekonomiska
            förutsättningar är långsiktigt stabila.
          </note>
          <note>
            Under de kommande åren måste sjukvården tillåtas växa och ta
            en större andel av våra gemensamma resurser. Landstingens nettokostnader
            för sjukvården har under de två senaste åren ökat med 11,5 miljarder
            kronor från 93,4 till 104,9 miljarder.
          </note>
          <note>
            Landstingen måste försäkra sig om att ha sin ekonomi i balans.
            De flesta landsting är nu i balans, och flertalet av de övriga
            arbetar med utvecklade handlingsplaner för att undanröja sina
            underskott.
          </note>
          <note>
            Fru talman! Detta gäller emellertid inte alla landsting. Strax
            efter förra valet utropade Chris Heister här i riksdagen sin oförblommerade
            glädje över att Stockholm, Skåne, Västra Götaland och Halland
            fått borgerliga styren under moderaternas ledning.
          </note>
          <note>
            Invånarna i dessa regioner var enligt henne att gratulera. Det
            var inte bara köerna som skulle försvinna, utan nu skulle landstingens
            ekonomi bli bättre. Nu kan vi läsa resultatet, och det är sannerligen
            dystert.
          </note>
          <note>
            I Västra Götaland rämnade som bekant den borgerliga koalitionen
            efter halva mandatperioden. I de andra landstingen hankar sig
            majoriteten kvar. Men det enda de otvetydigt lyckats med är att
            undergräva landstingens ekonomi. I Skåne beräknas underskottet
            i år bli 604 miljoner kronor. I Halland kommer för första gången
            en redovisning om underskott i landstingets ekonomi efter många
            år av balans. Men värst är det i Stockholms län. Där har den borgerliga
            majoriteten sänkt landstingsskatten men låtit sjukvårdskostnaderna
            skena okontrollerat. Förra året uppgick underskottet till 1,7
            miljarder. Sammanlagt är skuldberget nu 3,2 miljarder. Årets underskott
            prognostiseras till mellan 2,4 och 2,7 miljarder.
          </note>
          <note>
            De frågor som alltfler nu ställer sig är: Vad kommer att hända
            med sjukvården i Stockholms län de kommande åren? Hur ser sjukvården
            ut för nästa generation? Chris Heister, som väl har goda kontakter
            med sina partikamrater - i alla fall med dem hon hyllade för några
            år sedan - kanske kan upplysa oss.
          </note>
          <note>
            Det finns såvitt jag förstår bara tre alternativ. Det ena är
            att vi står inför stora nedläggningar av sjukvården i Stockholms
            län. Är det sjukhusen eller primärvården som ska offras? Det andra
            är att höja skatten.
          </note>
          <note>
            Hur mycket blir skattehöjningen? Det tredje är att förklara landstinget
            bankrutt och hoppas att staten tar över ansvaret.
          </note>
          <note>
            Chris Heister! Ge oss ett besked. Vad tänker moderaterna göra?
          </note>
          <note type="speaker">
            Anf. 149 KENNETH JOHANSSON (c) replik:
          </note>
          <note>
            Fru talman! Socialministern och jag verkar ha en gemensam sjukdomsinsikt
            och vet att allt inte är som det ska inom landstinget när det
            gäller bl.a. tillgänglighet. Ett av de allra viktigaste förslag
            som jag har tagit fram, och som jag tills för bara några veckor
            sedan trodde att vi var överens om, gällde just en rejäl satsning
            på en permanent finansiell samordning. Jag har redan i mitt anförande
            redovisat att det bidde en tumme - en tumme som tyvärr inte är
            så väldigt mycket att bygga på.
          </note>
          <note>
            Min fråga till socialministern är: Är det inte klokt, när vi
            nu letar efter åtgärder, att gå tillbaka och satsa på det som
            var den ursprungliga tanken, dvs. en permanent finansiell samordning
            värd namnet?
          </note>
          <note>
            Anf. 150 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Även jag trodde att vi var överens och blev en smula
            överraskad över att Folkpartiet, Centern och Miljöpartiet tolkade
            uppgörelsen på det sätt som gjordes. Vi var överens om att pröva
            finansiell samverkan eller det som i utskottsbetänkandet har kallats
            för samverkan mellan olika intressenter på området.
          </note>
          <note>
            Vi är beredda att göra det. Men vi var inte beredda att såsom
            Centern och Folkpartiet och möjligtvis också Miljöpartiet säga
            att vi avsätter 10 % av försäkringsanslaget, därför att vi är
            rädda för att ett sådant beslut skulle innebära att vi undergräver
            försäkringen.
          </note>
          <note>
            Glöm inte bort att sjukförsäkringens väsentliga uppgift är att
            garantera trygghet vid inkomstbortfall när man är sjuk och inte
            kan arbeta. Vi får inte använda pengarna på det sättet att vi
            inte klarar finansieringen av sjukförsäkringen.
          </note>
          <note>
            Därför sade vi: Låt oss börja på en väsentligt lägre nivå och
            pröva oss fram för att se vilka effekter det får. Det är på den
            punkten vi skiljer oss åt. Vi är beredda att för vår del fullfölja
            överenskommelsen och pröva oss fram på den nivå som vi tycker
            är lämplig, men vi är inte beredda att följa Folkpartiets och
            Centerns förslag.
          </note>
          <note type="speaker">
            Anf. 151 KENNETH JOHANSSON (c) replik:
          </note>
          <note>
            Fru talman! Vi är beredda att fullfölja på den nivå som vi finner
            lämplig, säger socialministern. Om man är fyra parter om en överenskommelse
            måste det väl vara den nivå som de fyra finner lämplig?
          </note>
          <note>
            För mig är det ingen som helst tvekan om att det handlade om
            hela landet, om att frigöra befintliga sjukförsäkringspengar och
            om lokala upplägg. Finsam, Socsam och andra står som modell.
          </note>
          <note>
            Det var enligt min uppfattning, och enligt tre av fyra inblandade
            parters uppfattning, väldigt tydligt och klart att det låg i den
            tidigare Finsammodellen.
          </note>
          <note>
            Det var upp till 10 %.
          </note>
          <note>
            Jag uppmanar socialministern att gå tillbaka till ursprungsuppgörelsen.
            Där har vi strukturgrepp att ta.
          </note>
          <note>
            Där kan vi satsa på att få beta av vårdköer och framför allt
            få folk i rehabilitering.
          </note>
          <note>
            Anf. 152 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Det vi var överens om var den principiella hållningen
            till frågan om finansiell samverkan.
          </note>
          <note>
            Det är det man kan läsa ut av de handlingar som finns och det
            beslut som togs här i riksdagen och som fanns med i utskottets
            betänkande. Det håller vi oss till, och det är viktigt.
          </note>
          <note>
            Om vi sedan inte kommer överens om nivåerna och det faktiskt
            skiljer så pass mycket att Folkpartiet och Centern säger att vi
            ska ta 4½ miljard ur försäkringsanslaget och använda dem och vi
            säger att vi vill börja på nivån 400 miljoner kan det inte bli
            en votering om vad man gör.
          </note>
          <note>
            Vi vill inte förstöra försäkringssystemet. Det är det viktiga.
            Vi kan inte införa ett system som innebär att vi flyttar över
            pengar till sjukvården utan att veta att vi också kan klara försäkringen
            och försäkringens ansvar. Vi skiljer oss på den punkten, men det
            handlar om nivåer och det handlar om omsorg om försäkringssystemet.
          </note>
          <note>
            Jag tycker att det är beklagligt att vi inte kunde börja med
            det som Kenneth Johansson kallar en tumme. Det är inte illa att
            börja med tummen om man vill ha ett handslag.
          </note>
          <note>
            Anf. 153 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Fru talman! Jag skulle vilja rikta in perspektivet på de sjukskrivna
            inom sjukvården - de anställda, som oftast är kvinnor. Det är
            kvinnor som känner stress på jobbet, som känner stress i hemmet,
            som har ett behov av att kunna kombinera arbete och familj och
            som har ett behov av att kunna påverka sin arbetsmiljö och situation.
          </note>
          <note>
            Jag undrar varför socialministern säger nej till subventionerade
            hemnära tjänster och varför han säger nej till att ha fler aktörer
            inom vård och omsorg.
          </note>
          <note>
            Det är den chans som finns för kvinnor att starta eget inom de
            områden som de jobbar i.
          </note>
          <note>
            Anf. 154 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Jag förstår uppriktigt sagt inte kopplingen mellan
            att subventionera hemnära tjänster och att se till att det finns
            vettiga arbetsmiljöer i sjukvården.
          </note>
          <note>
            Det är rimligt att vi får goda arbetsmiljöer i sjukvården, likaväl
            som på andra arbetsplatser. Ett av problemen i sjukvården är just
            tunga lyft. Det är stressiga arbetsförhållanden. Det är brist
            på personal som gör att det blir en ökad stress. Då ska vi åtgärda
            det. Sedan kan vi i ett annat sammanhang diskutera i vilken mån
            vi när det gäller skatter ska subventionera någon del av näringslivet,
            om vi ska subventionera det som kallas för hushållsnära tjänster.
            Men det är faktiskt en helt annan diskussion.
          </note>
          <note>
            Jag är beredd att satsa resurser på sjukvården, så att sjukvårdshuvudmännen
            kan se till att det blir en bättre arbetsmiljö och bättre arbetsförhållanden
            och att personalen kan utvecklas. Jag tror att det är det enda
            sättet att minska sjukskrivningarna inom sjukvården.
          </note>
          <note>
            Anf. 155 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Fru talman! Då ska jag försöka förklara. Jag tror att vi kvinnor
            vill ha mer tid för våra barn, för familjen och inte minst oss
            själva. Samtidigt vill vi kunna jobba och göra ett bra arbete
            utan att slita ut oss, och vi vet att just hemnära tjänster skulle
            kunna bidra till att vi inte behöver slita ut oss även när vi
            har kommit hem.
          </note>
          <note>
            För oss kvinnor är det också lättare att starta eget inom yrkesområden
            som vi arbetar i; det gäller t.ex.
          </note>
          <note>
            vårdyrken. Detta är också ett sätt att kombinera arbete och familj.
            Man styr tiden, så att det bättre passar med barn och familjeliv,
            vilket inte är så lätt att göra i dag.
          </note>
          <note>
            Då undrar jag: Har vi kvinnor kanske fel? Har vårdfacket, som
            också har uppmärksammat den här kombinationen, fel? Eller vill
            socialministern inte förstå varför det behövs hemnära tjänster
            för att man ska kunna kombinera arbete och familj? Likaså handlar
            det om att ha fler aktörer så att man kan påverka sin egen situation.
          </note>
          <note>
            Anf. 156 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Ibland känner jag en lust att inbjuda enskilda ledamöter
            i den här riksdagen till att följa med på några av de resor som
            jag gör.
          </note>
          <note>
            Jag har besökt svensk sjukvård på kanske 50-60
          </note>
          <note>
            olika platser under det senaste året. Jag har talat med personalen
            om de här problemen. Inte någon gång har jag hört att man säger:
            Problemet med den här arbetsplatsen är att det inte finns subventionerade
            hushållsnära tjänster. Ingen har sagt det. Personalen har sagt:
          </note>
          <note>
            Se till att vi får bättre arbetsförhållanden! Se till att vi
            får bättre löner! Se till att vi får större möjligheter att utvecklas
            i vårt arbete! Se till att vi blir fler på det här sjukhuset!
            Det är det man talar om, och detta ska vi göra.
          </note>
          <note>
            Det är möjligt att det finns kvinnor som tycker precis det omvända,
            nämligen att det kanske inte spelar så stor roll vilka resurser
            som finns i sjukvården, bara det finns skattesubventionerade hemnära
            tjänster. Men dem har i alla fall jag inte mött i sjukvården.
          </note>
          <note type="speaker">
            Anf. 157 CHRIS HEISTER (m) replik:
          </note>
          <note>
            Fru talman! Socialminister Lars Engqvists anförande förvånade
            mig en hel del. Han avslutade det med att ställa frågor till mig
            om vad moderaterna tänker göra när det gäller sjukhusens framtid.
            Hitintills är det ju socialdemokraterna som har lagt ned sjukhus.
            Socialdemokraterna anser det t.o.m. vara väl övertänkta strukturförändringar
            att lägga ned sjukhus.
          </note>
          <note>
            Moderaterna får ju bygga upp det som socialdemokraterna har lagt
            ned. Lars Engqvist tog upp förlossningsvården. Under förra mandatperioden,
            när socialdemokraterna regerade i Stockholms läns landsting, lade
            man ned två förlossningskliniker. Nu startar den borgerliga majoriteten
            en ny förlossningsklinik vid Danderyds sjukhus.
          </note>
          <note>
            Jag är lika bekymrad som Lars Engqvist när det gäller cancervården
            i Stockholms läns landsting. Men till skillnad från Lars Engqvist
            vet jag att man gör allt vad man kan för att komma till rätta
            med problemen.
          </note>
          <note>
            Man satsar 150 miljoner. Man sätter till nya strålkanoner. Problemet,
            Lars Engqvist, är att staten inte klarar av att utbilda onkologsköterskor.
            Det har man inte gjort sedan 1997.
          </note>
          <note>
            Anf. 158 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Jag ställde frågan till Chris Heister om hur moderaterna
            tänker när det gäller ekonomin.
          </note>
          <note>
            Vi har varit med ett antal gånger när det har bytts majoritet
            i Stockholms läns landsting och när den borgerliga majoriteten
            har lämnat ifrån sig en usel ekonomi och tvingat nästa majoritet
            att fatta en rad mycket svåra beslut. Är det så ni tänker den
            här gången också? Ska man överlämna ett gigantiskt skuldberg och
            säga att det här får nästa majoritet ta hand om? Det vore väl
            rimligt att den nuvarande majoriteten talade om vilka planer som
            finns.
          </note>
          <note>
            Är det skattehöjningar som förestår i Stockholms läns landsting
            för att man ska klara detta, eller är det strukturella förändringar,
            nedläggningar, som förestår oavsett vem som har majoritet? Eller
            finns det något tredje alternativ, nämligen att man lämnar ifrån
            sig ansvaret till någon annan och säger att det här får staten
            ta hand om?
          </note>
          <note>
            Någon tanke måste väl finnas om hur Stockholms läns landsting
            ska komma i balans. Det är detta som oroar människor som följer
            den sjukvårdspolitiska debatten i Stockholm. Man har klarat en
            del saker alldeles utmärkt. Det är bra. Men klarar man inte ekonomin
            kommer sjukvården att rasa ihop i Stockholmsregionen. Det vore
            en tragedi.
          </note>
          <note type="speaker">
            Anf. 159 CHRIS HEISTER (m) replik:
          </note>
          <note>
            Fru talman! Vad Stockholms läns landsting och alla andra landsting
            behöver är en annan regering i
          </note>
          <note>
            Sverige, en regering som kan stötta och underlätta det förändrings-
            och förnyelsearbete som behövs för att man ska klara av det som
            är ens huvuduppgift och se till att människor får sjukvård.
          </note>
          <note>
            Det är intressant att höra att Lars Engqvist hellre talar om
            ekonomi än om att se till att sjukvården fungerar. Självklart
            måste det finnas ekonomiska resurser för att man ska klara av
            det hela. Men om regeringen och Sveriges riksdags majoritet ägnar
            sig åt att brandskatta bl.a. Stockholm blir ju inte situationen
            bättre, men det är intressant, tycker jag, att lyssna på Lars
            Engqvist.
          </note>
          <note>
            Jag svarade nu på frågor när det gäller t.ex. cancervården, som
            jag är oerhört bekymrad över. Jag tycker att Lars Engqvist borde
            tala med sin kollega, utbildningsministern, och se till att vi
            får volym i utbildningen, så att vi får fram onkologsjuksköterskor,
            så att man kan få personal till de här verksamheterna. Det är
            det som är problemet. Det saknas resurser när det gäller personal.
          </note>
          <note>
            Anf. 160 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Jag tror också att det är ett problem med utbildningen.
            Jag ska gärna se till att vi diskuterar hur vi ska förbättra utbildningen
            när det gäller onkologsköterskor, men det löser inte hela problemet
            med den stockholmska sjukvården. Långsiktigt är den stockholmska
            sjukvårdens problem den kraftiga underfinansieringen.
          </note>
          <note>
            Vi har från regeringens sida sett till att Stockholms läns landsting
            faktiskt får pengar. Vi har inte ställt som villkor att man ska
            ha ekonomin i balans för att man ska få del av de här s.k. försvarsmiljarderna
            eller Centermiljarderna, som jag vet att Kenneth
          </note>
          <note>
            Johansson säger.
          </note>
          <note>
            Vi har också sagt att Stockholms läns landsting ska få pengar
            för att öka tillgängligheten, och det kommer i Stockholms län
            att handla väldigt mycket om, hoppas jag, primärvården, psykiatrin
            och andra problemområden.
          </note>
          <note>
            Vi har inte ställt villkor för att Stockholms läns landsting
            ska få pengarna, men vi skulle åtminstone kunna få en motprestation,
            nämligen att de ansvariga säger hur de tänker lösa de långsiktiga
            ekonomiska bekymren. Annars överlåter man det till en majoritet
            som ska fatta mycket svåra beslut under de kommande åren.
          </note>
          <note type="speaker">
            Anf. 161 BO KÖNBERG (fp) replik:
          </note>
          <note>
            Fru talman! Jag avrundade mitt anförande med, som jag tyckte,
            fyra ganska enkla frågor. De var enkla i den meningen att man
            kanske kan besvara dem. Det gjorde inte socialministern, men han
            ska få en chans till.
          </note>
          <note>
            Frågorna var:
          </note>
          <note>
            Är köerna i dag kortare än när socialdemokraterna övertog regeringsmakten?
            Är äldreomsorgen i landet bättre än när socialdemokraterna övertog
            regeringsmakten? Är husläkarna fler i förhållande till antalet
            invånare än när socialdemokraterna övertog regeringsmakten? Och
            till sist: Gör den svenska vården mer i dag än när ni tog över?
          </note>
          <note>
            Sedan fick vi en liten diskussion om den s.k. finansiella samordningen.
            Det finns mycket att säga om den. Det finns mycket att säga om
            att det har tagit tio månader av förhandlingar för socialdemokraterna
            att komma på att de inte tycker som vi, att den storleksordning
            som är aktuell i de s.k. Finsamförsöken är det som gäller. Det
            handlar om de tio procenten, som
          </note>
          <note>
            Kenneth Johansson nyss nämnde.
          </note>
          <note>
            Det är ju ett mycket märkligt sätt att behandla dem som man förhandlar
            med, men jag ska inte gå in på det. Det stora och allvarliga för
            medborgarna i vårt land och de sjuka är förstås att de inte kan
            få någon hjälp på grund av detta.
          </note>
          <note>
            Om man får tro vad statsministern sade för en stund sedan verkar
            bakgrunden till den här konstiga hållningen vara att man tror
            att det är frågan om fri dragningsrätt på några pengar. Men det
            vet väl socialministern att det inte är.
          </note>
          <note>
            Anf. 162 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Vården gör sammantaget mer i dag än den gjorde 1994.
            Oavsett hur man räknar utförs det fler vårdprestationer. Men vi
            hade en period i mitten av 90-talet, dvs. några år senare, då
            svensk ekonomi skulle saneras, som innebar att vi faktiskt fick
            en minskad vårdproduktion.
          </note>
          <note>
            Det har tagits igen, vilket är ganska viktigt, och vi har kommit
            upp till volymer som gör att vi kan säga att det görs mer i svensk
            sjukvård. Det är samma problemställning när det gäller köerna.
            Vissa köer är i dag väsentligt längre än vad de var då. Men på
            andra områden är tillgängligheten bättre än vad den var
          </note>
          <note>
            1994.
          </note>
          <note>
            Men vad jag kan svara på, för att hålla samma ton som Bo Könberg,
            är vad som har skett under min tid som socialminister. Då kan
            jag konstatera att det finns mer personal i svensk sjukvård än
            när jag började. Tillgängligheten tycks öka i svensk sjukvård
            sedan jag började. Vissa köer har ökat sedan jag började, men
            den allmänna tillgängligheten, icke minst när det gäller primärvården,
            har ökat väsentligt under mina snart tre år som socialminister.
          </note>
          <note type="speaker">
            Anf. 163 BO KÖNBERG (fp) replik:
          </note>
          <note>
            Fru talman! Jag var ju generös nog att erbjuda
          </note>
          <note>
            Lars Engqvist att få jämföra sju socialdemokratiska år med tre
            borgerliga. Jag förstår mycket väl att han inte tog emot det erbjudandet,
            för den jämförelsen är ju väldigt tråkig. Jag tror dessutom att
            han har fel när han påstår att vi i Sverige ger mer vård sammantaget
            än vi gjorde 1994. När Landstingsförbundets ekonomer tittade på
            detta förhållande 1999 gjorde de prognosen att man möjligen kring
            år 2003 eller 2004
          </note>
          <note>
            kanske skulle kunna komma upp i det som var när socialdemokraterna
            tog över. Så kan vi förstås gå igenom punkt efter punkt.
          </note>
          <note>
            Jag skulle ändå väldigt gärna vilja få svar på frågan: Är det
            så att Lars Engqvist inbillar sig själv och har inbillat sin statsminister
            att Finsammodellen, finansiell samordning med försäkringskassorna,
            innebar något slags fri dragningsrätt? Det var ju så att det krävdes
            lokala avtal och att man var överens om det.
          </note>
          <note>
            Är det så att Lars Engqvist har sett i syne, eller finns det
            någon trevligare förklaring?
          </note>
          <note>
            Anf. 164 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Först vill jag bara kort beröra produktionsvolymerna,
            om vi får använda det uttrycket, i sjukvården. De är i dag högre
            än vad de var 1994.
          </note>
          <note>
            Köerna ser olika ut beroende på vad vi talar om. Tillgängligheten
            handlar inte bara om köer till planerad operation utan om den
            allmänna tillgängligheten, t.ex.
          </note>
          <note>
            i primärvården och den öppna sjukvården. Jag hävdar att tillgängligheten
            allmänt sett har ökat, åtminstone under de senaste åren.
          </note>
          <note>
            Vi kan gärna sätta oss ned, Bo Könberg och jag, och gå igenom
            statistiken noggrant. Men det krävs faktiskt också att man inser
            vad det var som hände i mitten av 90-talet. De stora ekonomiska
            problemen ledde då till kraftiga neddragningar som faktiskt innebar
            att produktionen minskade 1996-1997. Det är de problemen vi försöker
            lösa och kompensera för i de satsningar vi nu gör.
          </note>
          <note>
            Jag har inte inbillat någon att det vi diskuterade skulle leda
            till fri dragningsrätt. Jag lyssnade på statsministern när han
            sade att han är emot fri dragningsrätt, och det hoppas jag att
            Bo Könberg också är.
          </note>
          <note type="speaker">
            Anf. 165 SVEN BRUS (kd) replik:
          </note>
          <note>
            Fru talman! För ungefär fem månader sedan hade jag en interpellationsdebatt
            med socialministern angående en undersökning som hade gjorts av
            rättsuppfyllelsen i kommunerna då det gällde biståndsbeslut om
            särskilt boende. Socialstyrelsen och länsstyrelserna hade konstaterat
            att ungefär 4 800 äldre stod och väntade på platser som man antingen
            hade fått biståndsbeslut om eller, i några fall, konstaterat behov
            av utan att det fanns beslut. Jag frågade då ministern vad regeringen
            hade för strategi på kort och lång sikt.
          </note>
          <note>
            Det svar som socialministern gav mig då, i våras, var att regeringen
            på kort sikt hade för avsikt att följa upp denna undersökning
            och se om det möjligen hade förändrat sig då det gällde dessa
            4 800 som väntade på platser som inte finns.
          </note>
          <note>
            Min fråga är: Vad har hänt då det gäller den uppföljningen?
          </note>
          <note>
            Anf. 166 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Jag skulle rekommendera en interpellation, så ska
            vi redovisa ganska noggrant vad som har hänt på det här området
            och vilka som är regeringens planer. Jag ska då gå igenom situationen.
            Jag rekommenderar att vi möts i en diskussion runt ett svar på
            en interpellation på det här området.
          </note>
          <note type="speaker">
            Anf. 167 SVEN BRUS (kd) replik:
          </note>
          <note>
            Fru talman! Jag tar gärna upp detta i en interpellation. Jag
            vill då bara upprepa att det svar jag fick i början av maj månad
            var att en uppföljande undersökning var omedelbart förestående.
            Jag kan inte tolka socialministerns svar på annat sätt än att
            denna ännu inte har genomförts, och det tycker jag i så fall är
            beklagligt.
          </note>
          <note>
            Anf. 168 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Tolka inte svaret på annat sätt än att jag har mycket
            att redovisa när jag ska svara på interpellationen!
          </note>
          <note>
            Anf. 169 LOTTA NILSSON-
          </note>
          <note type="speaker">
            HEDSTRÖM (mp) replik:
          </note>
          <note>
            Fru talman! Folkhälsa är ju vårt uttalade mål, och tillgänglighet
            är ordet för dagen. Men om jag nu säger lördagsöppet, införselkvoter
            och sjunkande beskattning förstår alla här inne att jag nu pratar
            om alkohol.
          </note>
          <note>
            Min fråga är: Vad anser ministern att Sverige har förlorat av
            den klassiska restriktiva svenska alkoholpolitiken sedan vårt
            EU-inträde?
          </note>
          <note>
            Anf. 170 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! För att svara i omvänd ordning: Jag tror att vi kan
            behålla och har behållit ganska mycket av det som är klassisk
            svensk alkoholpolitik. Det är ganska viktigt. Det som vi har tvingats
            förändra är vår skattepolitik. Jag är alldeles övertygad om att
            vi tvingas till anpassningar av skatterna för att undvika att
            en allt större del av den svenska alkoholkonsumtionen grundar
            sig på inköp i andra länder. På det området har vi alltså inte
            samma handlingsfrihet som vi hade tidigare. Men i övrigt menar
            jag att vi kan behålla det mesta av det som är klassisk svensk
            alkoholpolitik.
          </note>
          <note>
            Anf. 171 LOTTA NILSSON-
          </note>
          <note type="speaker">
            HEDSTRÖM (mp) replik:
          </note>
          <note>
            Fru talman! På s. 25 i ett häfte som kom i dag, Att förebygga
            alkoholskador, står en beskrivning som jag undrar om ministern
            tycker är vederhäftig. Det gäller vad som föregick återinförandet
            av lördagsöppet. Det står att det var ett ettårigt försök - det
            var nio månader. Det står att den vetenskapliga utvärderingen
            visade en marginell försäljningsökning - vetenskapligheten har
            ifrågasatts. Det står också att några negativa effekter inte hade
            kunnat noteras i försökslänen - men det står ingenting om att
            negativa effekter upphörde efter det att lördagsöppet togs bort.
          </note>
          <note>
            Tycker ministern att det här är en vederhäftig beskrivning?
          </note>
          <note>
            Anf. 172 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Ja, det tycker jag att det är. Jag vet att det har
            förts en diskussion om de rapporter som lämnades. Men den här
            skrivningen är en beskrivning såsom vi har uppfattat det och som
            jag dessutom tror att de som har genomfört forskningen ställer
            sig bakom. Jag har alltså ingen anledning att ifrågasätta den
            beskrivningen.
          </note>
          <note type="speaker">
            Anf. 173 CHATRINE PÅLSSON (kd) replik:
          </note>
          <note>
            Fru talman! Man kan inte låta bli att försöka dra slutsatser
            av socialministerns exempel på bankrutta landsting. Jag undrar
            varför socialministern inte tog
          </note>
          <note>
            Kalmar läns landsting, där det är socialdemokratiskt styre, 300
            miljoner i underskott och två års väntetid på galloperationer,
            vilket är väldigt mycket. Jag tror att vi ska vara väldigt försiktiga
            när vi talar om detta.
          </note>
          <note>
            Sjukvården har behov, den fungerar inte, och vi ska ha en ödmjukhet
            inför det.
          </note>
          <note>
            Sedan undrar jag vad socialministern och regeringen har tänkt
            göra för att vi ska få behålla den vårdpersonal vi har och för
            att vi ska få en ordentlig planering av vilka specialiteter som
            behövs, både på sjuksköterske- och på läkarsidan och även på andra
            håll.
          </note>
          <note>
            Jag undrar också: När nu Finsamutvärderingen var så positiv,
            varför ska man vara så försiktig från regeringen med att fortsätta
            det arbetet?
          </note>
          <note>
            Anf. 174 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Anledningen till att jag tog upp dessa landsting
            och deras ekonomiska underskott är att jag där inte har sett några
            ambitiösa försök att komma till rätta med underskotten. De landsting
            som jobbar med sina underskott får ganska mycket kritik för detta.
            Jag har följt diskussionen i Norrbotten, Värmland, Dalarna och
            Örebro, som brottas med ekonomiska problem och där politikerna
            får ta många svåra beslut för att klara sin ekonomi - endera höja
            intäkterna, dvs.
          </note>
          <note>
            skatterna, alternativt strukturera om för att komma i balans.
          </note>
          <note>
            Vad jag kritiserade med Stockholms län som exempel är att där
            faktiskt inte förs någon debatt om vad man ska göra med ekonomin.
            Det var min poäng. Det är inte så att andra landsting saknar ekonomiska
            problem, men det är faktiskt bara, såvitt jag har förstått, i
          </note>
          <note>
            Stockholms läns landsting som det inte förs någon diskussion
            om hur man ska hantera ekonomin.
          </note>
          <note>
            När det sedan gäller frågan om vad vi ska göra för att behålla
            personalen handlar det om att se till att skapa bättre arbetsvillkor.
            Men det som har sagts i några tidigare inlägg om att personalen
            flyr svensk sjukvård är faktiskt inte sant. Just nu ökar antalet
            anställda i svensk sjukvård. Det kommer fler människor som jobbar.
            Och då har jag bara nämnt landstingets siffror. Till det ska vi
            lägga också de privata vårdgivarna, som också ökar.
          </note>
          <note type="speaker">
            Anf. 175 CHATRINE PÅLSSON (kd) replik:
          </note>
          <note>
            Fru talman! Ja, men vad gör då den socialdemokratiska regeringen
            för att få en långsiktighet i planeringen av utbildningarna? Det
            saknas ju allmänläkare något alldeles otroligt. Det saknas onkologsjuksköterskor,
            som vi hörde här. Vi har problem på röntgensidan, med geriatriken
            osv. Vad gör man då?
          </note>
          <note>
            Sedan vill jag ställa den fråga som jag ställde i mitt inledningsanförande
            om att komma till rätta med onödiga läkemedelskostnader. Vad gör
            regeringen för att vi ska kunna få provförpackningar, som i sig
            även skulle kunna ge en medicinsk säkerhet såtillvida att det
            inte finns en massa medikamenter ute i garderoberna som man kan
            låna ut till grannar osv.? Vad gör man för att få en lösning på
            detta? Förr i tiden satte vi ju in medicinerna på sjukhusen. Då
            serverades de där, och när patienten gick hem visste man att det
            var rätt medicin.
          </note>
          <note>
            Anf. 176 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Vi ökar nu utbildningen av läkare med 200 platser.
            Vi ökar utbildningen av sjuksköterskor med 1 000 platser. Första
            steget togs förra året och i höst togs nästa steg. Under tre år
            ökar vi antalet nya platser i sjuksköterskeutbildningen för att
            möta det behov som finns.
          </note>
          <note>
            Dessutom har staten tagit över ansvaret för sjuksköterskeutbildningen,
            vilket är viktigt. Staten har faktiskt redovisat en plan för att
            öka utbildningen och se till att vi får ut fler på arbetsmarknaden
            som är kompetenta att delta i den svenska vården.
          </note>
          <note>
            När det gäller frågan om provförpackningar kommer vi att redovisa
            våra synpunkter i läkemedelspropositionen, där frågan om möjligheten
            att se till att vi får fler provförpackningar finns upptagen.
          </note>
          <note type="speaker">
            Anf. 177 LARS GUSTAFSSON (kd) replik:
          </note>
          <note>
            Fru talman! Jag läser ett TT-meddelande från den
          </note>
          <note>
            28 september: "Svenskarna dricker alltmer vin, sprit och öl.
            - - - Konsumtionen är nu den högsta på hundra år, säger alkoholforskaren
            Björn Trolldal."
          </note>
          <note>
            Jag inser att socialministern inte är direkt glad över att vara
            socialminister med sådana rubriker. Vi läser också och hör dagligen
            om problem bland ungdomar och droger.
          </note>
          <note>
            Jag får förresten tacka för boken som vi har fått av socialministern.
            Där göms inte direkt undan att vi har problem. Det får vi tacka
            för.
          </note>
          <note>
            Men problemet är att när detta florerar i samhället tillskapar
            vi mer vårdbehov än vi över huvud taget behöver göra. Vad avser
            socialministern att göra åt detta?
          </note>
          <note>
            Jag vet att det snart kommer en proposition om en nationell handlingsplan
            mot droger, men jag skulle vilja veta vad socialministern ämnar
            föreslå i den och vad han mer tänker göra utöver förslagen för
            de tre år som finns i den här planen.
          </note>
          <note>
            Anf. 178 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Jag tycker att Lars Gustafssons fråga är lite märklig.
            I handen har han uppenbart den handlingsplan som riksdagen har
            ställt sig bakom. Skriften är inte något eget påhitt utan en redovisning
            av den alkoholpolitiska handlingsplanen. Där redovisar vi vad
            som nu sker.
          </note>
          <note>
            Syftet med denna plan är faktiskt att få ned den totala konsumtionen.
            Det är ganska intressant att ta del av de siffror som kommit om
            ökningen. Det finns skäl att analysera detta. Det finns många
            teorier om vad det beror på, i vilken mån det handlar om annan
            konsumtion som gått över till legal konsumtion. Det finns också
            teorier om att den här sommaren var alldeles speciell osv.
          </note>
          <note>
            Vi håller på att analysera detta för att se vad det betyder.
            Men vi redovisar i handlingsplanen en rad åtgärder som vi ska
            vidta på det alkoholpolitiska området. Och vi kommer att redovisa
            motsvarande handlingsplan när det gäller drogpolitiken i övrigt.
          </note>
          <note type="speaker">
            Anf. 179 LARS GUSTAFSSON (kd) replik:
          </note>
          <note>
            Fru talman! Jag gav i uppdrag till utredningstjänsten här i riksdagen
            att ta reda på hur många trafikolyckor som beror på alkohol eller
            droger. Av de polisrapporterade olyckorna kan man konstatera att
            de är nästan 800 stycken. Det är alltså de som är rapporterade.
            Det tycker jag är ganska alarmerande, för mer än hälften handlar
            om halkolyckor.
          </note>
          <note>
            Nu har vi på våra körskolor ett körprov där halkkörning ingår.
            Jag undrar om det inte vore vettigt att uppgradera undervisningen
            på körskolorna om droger och alkohol och deras konsekvenser, eftersom
            vi troligtvis kommer att riskera att ha flera som är påverkade
            av dessa på vägarna. Då är det inte bara den som kör som är i
            riskzonen, utan det är många andra, inte minst barn.
          </note>
          <note>
            Anf. 180 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Det är möjligt att det är en god idé att se till
            att man lägger in noggranna upplysningar i körskoleutbildningen.
            Det är väl en idé att överväga, även om jag inte kan ge besked
            nu om när man kan göra det.
          </note>
          <note type="speaker">
            Anf. 181 LEIF CARLSON (m) replik:
          </note>
          <note>
            Fru talman! Sjukvården får sin legitimitet genom att behandla
            patienter när de behöver det. Vi har en tillväxttakt av privata
            sjukförsäkringar med 80 % om året. Beror det på att människor
            under de socialdemokratiska åren uppfattat att de kan lita på
            sjukvården, att de får behandling, att det är, som socialministern
            säger, lika villkor och allemansrätt? Jag tror att det är precis
            tvärtom.
          </note>
          <note>
            Under de senaste åren, sedan 1996, har köerna faktiskt inte som
            socialministern sade minskat. Visserligen är det lite längre än
            socialministerns fögderi, från 1996, men de har ökat med 15 000
            personer. Då diskuterar socialministern ägandeformer, när det
            är uppenbart att människor som är sjuka behöver få vård. Är det
            rätt prioritering? Tror socialministern att människor frågar:
            Vem äger vårdinrättningen där jag får bra vård? Eller tror socialministern
            att de faktiskt vill ha vård i första hand?
          </note>
          <note>
            Anf. 182 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Ägarfrågan är intressant om den påverkar möjligheten
            att upprätthålla en sjukvård på lika villkor. Det är då den är
            intressant, om vi diskuterar restriktioner. Jag är alldeles övertygad
            om att en del av de privatiseringar som har skett har syftat till
            att skapa grund för en privat försäkringsvård.
          </note>
          <note>
            Det visar sig i spåret av privatiseringen av S:t Göran att S:t
            Göran har rätt att teckna avtal med privata försäkringsföretag.
            Det visar sig nu att man i Helsingborg prövar möjligheten att
            teckna avtal med försäkringsbolag för att ge garantier, trots
            att man inte har privatiserat utan bara bolagiserat. Jag vill
            inte ha en sådan utveckling.
          </note>
          <note>
            Hela den här föreställningen om att utvecklingen av de privata
            försäkringarna är så fantastisk är en medial bluff. År 1990 sade
            de privata försäkringsbolagen att de under tio år skulle komma
            att öka från då
          </note>
          <note>
            40 000 till en halv miljon försäkringar. Nu är man uppe i 120
            000 ungefär. Det är i själva verket ett misslyckande.
          </note>
          <note type="speaker">
            Anf. 183 LEIF CARLSON (m) replik:
          </note>
          <note>
            Fru talman! Jag tror att det för människor är väsentligast att
            de får vård, inte vem som äger. Ingen som driver vård kan göra
            det på ett sådant sätt att patienterna blir missnöjda. Man kan
            absolut inte göra det med vinst. Man kan inte sälja rutten frukt
            någon längre tid utan att bli utslagen. Det väsentliga är att
            människor kan få vård, att man ökar vårdutbudet.
          </note>
          <note>
            Det är det senaste året som explosionen har skett, när man sett
            att socialdemokraterna inte kan möta behovet. Det var ungefär
            70 000 vid årsskiftet. Det var 120 000 i maj. Den senaste siffran
            jag såg var
          </note>
          <note>
            145 000 försäkringar. Det visar att nu tror man inte längre att
            man kan få vård. Ni har haft sju år på er och ni har inte lyckats
            möta människors vårdbehov. Köerna har vuxit.
          </note>
          <note>
            Anf. 184 Socialminister LARS
          </note>
          <note type="speaker">
            ENGQVIST (s) replik:
          </note>
          <note>
            Fru talman! Av 120 000 försäkrade har ungefär en tiondel en sådan
            försäkring som betyder att man får vård. Det är 10 000. Det ska
            jämföras med 26 miljoner läkarbesök i svensk sjukvård under ett
            år, 85 000
          </note>
          <note>
            läkarbesök på en dag. Det ska jämföras med att det handlar om
            miljoner människor som får vård i den slutna sjukvården på ett
            år. Det är högst marginella förändringar som har skett. De flesta
            människor vet om att det finns en vård att tillgå.
          </note>
          <note>
            Jag är emot privata försäkringar, inte för att människor får
            vård, utan därför att det inte ges vård på lika villkor och alla
            inte har samma chans. Det är därför jag är emot dem.
          </note>
          <note type="speaker">
            Anf. 185 LEIF CARLSON (m):
          </note>
          <note>
            Fru talman! Vi har talat rätt mycket om köer i vården och tillgänglighet.
            Det finns skäl till det.
          </note>
          <note>
            Sjukvården är en stor del av människors välfärd.
          </note>
          <note>
            Men i det socialdemokratiska Sverige får långtidssjukskrivningar
            och sjukpensioneringar alltmer ersätta vård. Verkligheten för
            den vårdbehövande är kärv. Väntan heter vår arvedel, skulle man
            kunna travestera. Då sjukvård är en sådan väsentlig del av vår
            välfärd kan det ha ett intresse att jämföra det som socialministern
            har sagt och den socialdemokratiska välfärdsrapporten "Lika rätt"
            med verkligheten.
          </note>
          <note>
            Rapporten har förord av socialministern, och i förordet skriver
            han: "Vi har i stället velat visa på ett annorlunda synsätt där
            den enskilda individen sätts i centrum utan att vårt gemensamma
            åtagande blir mindre." Det låter det, fru talman, men låt oss
            se hur det i själva verket förhåller sig.
          </note>
          <note>
            I rapporten kan man läsa en hel del tänkvärda saker - kanske
            mest tänkvärda för dem som har skrivit den. Man skriver bl.a.:
            "Socialdemokraternas idé om en gemensam välfärd handlar om att
            alla människor skall ha samma frihet i de vägval som livets skiften
            erbjuder." Man säger vidare: "Där människor känner delaktighet
            och ser sammanhang ökar människors livskvalitet."
          </note>
          <note>
            Det är nog så sant, fru talman! Men vilken frihet, vilken delaktighet
            vid sitt vägval i livets skiften upplevde den unga högskolestuderande
            västmanländska kvinnan som väntade på att få en hörapparat?
          </note>
          <note>
            Efter att ha väntat i månader får hon beskedet att det ska dröja
            ytterligare månader. Hon hör allt sämre och får svårt att hänga
            med i samtal. Hon klarar till slut inte att följa med i undervisningen.
            Det slutar med att hon tvingas avbryta sina studier och får sjukskriva
            sig - för att hon inte kan få en hörapparat utprovad.
          </note>
          <note>
            Man kan då fråga sig hur stor samhällets förlust är och framför
            allt hur stor den personliga förlusten är -
          </note>
          <note>
            som är allra viktigast.
          </note>
          <note>
            I sin rapport skriver den socialdemokratiska välfärdsgruppen:
            "Alla skall ha en möjlighet att utbilda sig, arbeta, röra sig
            i samhället, få bestämma sin vardag, att göra sin röst hörd och
            bli lyssnad på, ha nära relationer." Det är ett hån mot denna
            kvinna och tusentals andra som står i denna vårdkö.
          </note>
          <note>
            Fru talman! Enskilda människors öden i socialdemokraternas Vårdsverige
            är uttryck för många års monopolistiskt politikerstyrd sjukvård.
            Därför visar dessa enskilda öden så tydligt på kontrasten mellan
            pratet i rapporten och verkligheten.
          </note>
          <note>
            Man skriver i rapporten: "Vi måste alltid kunna veta vad vi kan
            förvänta oss av välfärdspolitiken. Vi måste kunna svara på följande
            fråga: Vad har jag för rätt att kräva när jag blir sjuk eller
            när jag är orolig för min hälsa?"
          </note>
          <note>
            Det undrar nog Nina från Jämtland som berättar följande: "Jag
            blir nu bedrövad när jag får stå och se på när min käre far tar
            sig genom livet på kryckor. En utsliten höft smärtar dygnet runt
            och gör livet till en mardröm. En remiss i höst gav honom beskedet
            att han kan vänta sig att få förtur på operation, det vill säga
            22 månaders väntetid. Hur många människor går och lider på grund
            av att de inte får den vård de betalat för? Är det verkligen meningen
            att de ska ta sina sparade slantar och betala en operation i ett
            annat län?" Detta undrar Nina.
          </note>
          <note>
            Vad är ert svar i verkligheten utanför rapportens fraser? Jo,
            det är att du inte har något att förvänta dig och du har ingen
            rätt fast du har betalat skatt. Det är det svar ni ger.
          </note>
          <note>
            Fru talman! Om en hälso- och sjukvård på lika villkor skriver
            man följande: "Här har alla, oavsett ekonomisk ställning, rätt
            till sjukvård på lika villkor."
          </note>
          <note>
            Vidare skriver man följande: "De som är i behov av specialistvård
            skall få det utan dröjsmål."
          </note>
          <note>
            Men hur är verkligheten?
          </note>
          <note>
            En man från Hallands borgerligt styrda landsting fick tack vare
            landstingets vårdgaranti en kranskärlsoperation vid Scandinavian
            Heart Center vid Carlanderska sjukhuset i Göteborg. På samma avdelning
            låg en man från Piteå där, socialdemokraterna sköter sjukvården,
            inne för samma operation. Den fick han inte betald av sitt landsting.
            Operationen kostade omkring 130 000. Därtill tillkommer rehabilitering.
          </note>
          <note>
            Mannen från Piteå var lyckligt lottad. Han hade en privat försäkring
            som täckte kostnaderna.
          </note>
          <note>
            Den sjukvård han har betalat skatt för i hela sitt liv kunde
            inte hjälpa honom att få vård när han väl behövde den, men till
            skillnad från de flesta människor hade han egna medel. Men ska
            alla de som på grund av höga skatter inte har kunnat spara en
            slant eller inte har haft råd med försäkringspremien inte få vård
            i tid? Detta visar, fru talman, att om man ska få komma i tid
            till specialistvård i socialdemokraternas
          </note>
          <note>
            Sverige gäller inga rapportfraser. Nej, då ska man både ha råd
            att betala skatt och ha försäkring. Tala om att ni värnar om lika
            villkor!
          </note>
          <note>
            Fru talman! Chris Heister tog upp ett - får man verkligen hoppas
            - oslagbart svenskt rekord i kötid satt i Värmland. En 67-årig
            kvinna som bedömdes i behov av snar operation fick beskedet: Väntetid
            99
          </note>
          <note>
            månader, dvs. åtta år och ett kvartal! Oavsett om landstinget
            sedan i ljuset av den negativa publiciteten har backat till 60
            månader, baxnar man.
          </note>
          <note>
            Nu är Värmlands län särskilt intressant - särskilt i ljuset av
            den tidigare diskussionen. Det är präglat av socialdemokratiskt
            styre. Dess ekonomi är sådan att banker inte vill ge kredit. Sjukvård
            avvecklas överallt. Om jag har förstått saken rätt tänker socialministern
            kandidera för Värmland i kommande val. Det är en både fascinerande
            och ominös tanke: landets högste ansvarige för sjukvården i den
            politiska spetsen för länet med landets sämsta tillgängliga sjukvård
            och sämst skötta ekonomi. Jag hoppas att statsrådets mål inte
            är att omstöpa hela Sveriges sjukvård efter värmländsk modell.
            Men vem vet, och det är kanske inte värt att ta några risker?
          </note>
          <note>
            Fru talman! Rapporten Lika rätt är ett patetiskt aktstycke av
            ett parti som pratar om den enskildes rätt men inte förmår ändra
            sin grundläggande överhetsattityd, inte förmår möta verklighetens
            utmaningar med handling utan bara med prat.
          </note>
          <note>
            Vi måste nu, fru talman, se till att resurserna nyttjas bättre
            än i dag. Resurserna måste användas för att korta köer, minska
            antalet långtidssjukskrivningar och behovet av förtidspensioneringar.
          </note>
          <note>
            Vi har presenterat ett tiopunktsprogram för en bättre sjukvård.
            Vi vill bl.a. ha en gemensamt finansierad obligatorisk hälsoförsäkring,
            en vårdgaranti och ett ökat utrymme för mångfald och alternativ.
            Då går det att få in konkurrens i vården och vettiga ersättningssystem.
            Då går det att göra mera för pengarna, och det är något som alla
            är överens om går att göra.
          </note>
          <note>
            Vi vill att försäkringskassorna under en tid ska få köpa vård
            och rehabilitering av offentliga eller andra vårdgivare för att
            stimulera utveckling, mångfald och för att säkra tillgängligheten.
            Då påskyndas tillfrisknande och återgång till ett normalt liv.
            Då kan den onda spiralen med fler långtidssjukskrivningar och
            förtidspensioneringar brytas, sjukvården utvecklas och människor
            få vård när de behöver den.
          </note>
          <note>
            Fru talman! Vi har presenterat vad vi vill. Vad vilja socialdemokraterna?
            Jag har inte hört ett dugg om vad ni vill göra för att förändra
            förhållandena.
          </note>
          <note type="speaker">
            Anf. 186 ÅKE SANDSTRÖM (c):
          </note>
          <note>
            Fru talman! Jag har valt att i detta inlägg ta upp folkhälsofrågor
            i ett framtidsperspektiv.
          </note>
          <note>
            Vår människokropp har under tusentals år av utveckling anpassats
            för rörelse. Vi är genetiskt till hundra procent lika en stenåldersmänniska,
            och våra kroppar är helt enkelt byggda för rörelse. Den livsstil
            och snabba tekniska utveckling som framför allt har anammats i
            västvärlden under de senaste 20-30 åren har förvandlat oss till
            en stillasittande generation.
          </note>
          <note>
            Vi ser i dag en närmast epidemisk ökning av fetma, benskörhet,
            diabetes och stress bland både barn och vuxna. Att äta en regelbunden
            näringsriktig kost, tillsammans med ökad fysisk aktivitet, är
            otvetydigt de största friskfaktorerna enligt samstämmig forskning.
          </note>
          <note>
            Nack- och ryggbesvär, hjärt-kärlsjukdomar, högt blodtryck och
            höga blodfetter, depressioner och ångest, astma och ledbesvär
            är exempel på sjukdomar som skulle kunna förebyggas och behandlas
            med hjälp av ökad fysisk aktivitet i skola och samhälle.
          </note>
          <note>
            Enligt rapporten Längre liv och bättre hälsa från
          </note>
          <note>
            SBU, Statens beredning för medicinsk utvärdering, minskar man
            risken att dö i förtid med 65 % genom förbättrad kondition i jämförelse
            med rökstopp som ger 50 % minskad risk. Att sänka kolesterolvärdet,
            blodtrycket eller att minska vikten ger en effekt på respektive
            15 %.
          </note>
          <note>
            En beteende- och attitydförändring till ett mer aktivt liv är
            en lång process som innefattar många aktörer. Föräldrar, kompisar,
            arbetsliv, ekonomi, föreningsliv och samhälle är några faktorer
            som påverkar vår hälsa. Den egna individen kan naturligtvis påverka
            detta mest av alla. Här har skolan en oerhört viktig roll att
            spela för ett mer fysiskt aktivt liv och
          </note>
          <note>
            "kroppskunskap" för växande barn och ungdomar.
          </note>
          <note>
            När man bygger hus är en stabil grund A och O.
          </note>
          <note>
            Detta gäller även människokroppens muskler, skelett och inre
            organ. Den teoretiska inlärningen förbättras även av ökad fysisk
            aktivitet. Jag har personligen flera och nära exempel på detta.
          </note>
          <note>
            Fru talman! WHO, Agenda 21, Europarådet m.fl.
          </note>
          <note>
            har vid flera tillfällen påtalat dessa problem och rekommenderat
            medlemsländerna att ur ett folkhälsoperspektiv skyndsamt öka den
            fysiska aktiviteten i skolan, i arbetslivet och på fritiden. I
            en motion till årets riksdag har jag tillsammans med Sven Bergström
            tagit upp de frågor jag har belyst här.
          </note>
          <note>
            Folkhälsokommittén här i landet rapporterade för en tid sedan
            om det allvarliga läget när det gäller folkhälsan. I en larmrapport
            från skolläkare, sjukgymnaster och idrottslärare, med stöd av
            drygt 3 000
          </note>
          <note>
            namnunderskrifter, har man uppmärksammat den ökade ohälsan bland
            våra ungdomar. Det måste vara ett gemensamt mål för oss alla,
            i alla olika funktioner i samhället, i politisk samverkan över
            blockgränserna, att försöka komma till rätta med och bromsa denna
            negativa utveckling. I mitt hemlän Västerbotten planerar vi också
            för en bred manifestation kring dessa utomordentligt viktiga framtidsfrågor
            för kommande generationer.
          </note>
          <note>
            Jag vill nämna några olika vägar att gå för att hejda den utveckling
            som jag här har beskrivit. Den snabbaste vägen som når alla som
            är 6-19 år är att via lagstiftning se till att skolan radikalt
            ökar minimitiden för idrott och hälsoundervisning. Sverige har
            i dag minst tid för detta i hela Europa. Denna typ av centrala
            beslut motverkar dock den kommunala självstyrelsen och ett underifrånperspektiv.
            Jag vet att de allra flesta partier är emot den typen av beslut.
          </note>
          <note>
            En andra väg är den möjlighet som kommunerna och skolledarna
            har redan i dag att fatta egna beslut och förstärka eller öka
            ämnets omfattning i de lokala skolplanerna. Det gäller fysiska
            aktiviteter i vid mening. Det handlar inte enbart om idrott utan
            även om friluftsdagar och naturupplevelser i olika former. Det
            har dock visat sig att ett ytterst fåtal skolor i Sverige har
            anammat det.
          </note>
          <note>
            En tredje väg är en ökad samverkan med idrottsrörelsen och övrigt
            föreningsliv både under skoltid och på gemensam fritid för barn
            och föräldrar. Sverige har ett väl förgrenat föreningsliv som
            borde passa de allra flesta intressen. Bristen på ledare är dock
            ofta en begränsande faktor liksom resurser för att ersätta dessa
            ledare.
          </note>
          <note>
            Därför är det enligt min mening nu dags att se över det statliga
            aktivitetsstödet så att större resurser avsätts för ledarstöd
            i olika former. I det sammanhanget är det mycket olyckligt att
            regeringen i årets budget valt att minska stödet till idrottsrörelsen.
            Det gäller medel till aktivitetsstöd för barn- och ungdomsidrott
            på det lokala planet.
          </note>
          <note>
            Slutligen ett minnesvärt citat: Den som inte avsätter tid för
            fysisk aktivitet i dag måste i framtiden avsätta tid för sjukdom.
          </note>
          <note type="speaker">
            Anf. 187 SUSANNE EBERSTEIN (s):
          </note>
          <note>
            Fru talman! Under de senaste veckorna har jag och många andra
            kunnat se stora reklamaffischer från
          </note>
          <note>
            Skandia med slogan som: Bli inte förvånad om vår nye rådgivare
            ber dig att ta av dig skjortan, Räck gärna ut tungan åt vår nya
            rådgivare. Med dessa affischer vill Skandia få oss att köpa dess
            specialistvårdsförsäkring som sägs ge tillgång till över 800 specialistläkare.
            Skandias annonskampanj är unik i sitt slag.
          </note>
          <note>
            Såvitt jag vet har aldrig ett försäkringsbolag tidigare gjort
            reklam i denna omfattning för sjukvårdsförsäkringar. Jag är övertygad
            om att fler försäkringsbolag kommer att följa efter.
          </note>
          <note>
            Budskapet i Skandias annonser är mycket raffinerat. Det humoristiska
            anslaget bottnar i något mycket allvarligt, nämligen att alla
            som söker försäkringen kommer att granskas eller riskbedömas,
            som försäkringsbolagen föredrar att kalla det. Det är alltså inte
            till doktorn när man behöver vård som man räcker ut tungan utan
            till den som säljer försäkringen.
          </note>
          <note>
            Att köpa en sjukvårdsförsäkring skiljer sig avsevärt från köp
            av bil-, båt- eller hemförsäkring. Det blev uppenbart när jag
            av nyfikenhet loggade in mig på Skandias hemsida. Ett ofrånkomligt
            krav för att söka försäkringen är att jag som kund fyller i en
            hälsodeklaration som ska ligga till grund för riskbedömningen.
          </note>
          <note>
            Exempelvis vill Skandia veta ifall jag har eller har haft hjärtsjukdomar,
            tumörer, snarkproblem, psykiska sjukdomar eller synfel. Skandia
            vågar emellertid inte förlita sig på dessa uppgifter för sin riskbedömning
            utan begär även att jag ger mitt medgivande till
          </note>
          <note>
            Skandia som kan inhämta uppgifter från läkare, sjukhus och försäkringskassan
            om mig. Skandia tar sig också rätten att lämna vidare dessa uppgifter
            till sina återförsäkringsbolag. Hur bolagen hanterar mina personuppgifter
            ifall jag ångrar köpet eller får avslag är oklart.
          </note>
          <note>
            När riskbedömningen är klar, vilket tar ett par veckor, får man
            en premie att betala. I mitt fall skulle jag troligen få betala
            omkring 2 500 kr per år. Förvånansvärt billigt, blev min första
            reaktion. Jag trodde att premien skulle ligga i klass med de nivåer
            som är vanliga i länder med privatfinansierad vård. Men när jag
            läste de finstilta försäkringsvillkoren förstod jag varför premien
            inte skulle bli högre.
          </note>
          <note>
            Försäkringen ger mig rätt till specialistvård som operation,
            eftervård, resor och logi efter det att jag har fått en remiss
            till specialistvård från en offentlig allmänläkare eller företagsläkare.
            Det gäller dock under förutsättning att behovet av vård inte är
            en följd av sjukdomar eller besvär som jag hade innan försäkringen
            tecknades.
          </note>
          <note>
            Jag får heller inte någon hjälp för akut sjukvård som t.ex. benbrott,
            lunginflammation eller hjärtinfarkt. Det gäller också åldringsvård
            och sjukdomar som omfattas av smittskyddslagen, vilken omfattar
            40
          </note>
          <note>
            sjukdomar däribland hiv, tbc, hepatit och salmonella.
          </note>
          <note>
            Inte heller får jag hjälp med sjukdom eller olycksfall som är
            orsakad av alkohol, sömnmedel eller narkotika samt behandling
            av och komplikationer i samband med graviditet, förlossningar,
            abort eller fertilitetsundersökning eller vid kosmetisk behandling.
          </note>
          <note>
            Skandias försäkringsvillkor är inte unika. De tilllämpas av alla
            andra försäkringsbolag i Sverige som säljer sjukvårdsförsäkringar.
            Villkoren är givetvis ett resultat av ett kommersiellt synsätt
            som utgår från att risker ska minimeras och att förutsättningarna
            för vinst ska maximeras. Då måste vårdinsatser som är vanligt
            förekommande eller kan anses förutsägbara uteslutas ur försäkringen,
            såsom akutsjukvård, vård vid missbruk eller vid graviditet.
          </note>
          <note>
            Av försäkringsbolagens hemsidor framgår det mycket tydligt att
            deras försäkringar ska ses som ett komplement och inte som en
            ersättning för den offentliga vården. Det framgår inte av annonserna.
            Där spelar man på människors oro att det inte ska finnas vård
            när de behöver den.
          </note>
          <note>
            Anders Mossberg, vd för SEB Trygg Liv, talar gärna om behovet
            av en balans mellan privat och offentligt, där de privata försäkringsbolagen
            ska avlasta den offentliga sektorn. Vilka är försäkringsbolagen
            villiga att ta hand om? Ja, enligt Mossberg är
          </note>
          <note>
            SEB Trygg Livs idealkund en person som har god ekonomi och stort
            intresse för trygghetsfrågor. Det är alltså inte de vårdkrävande
            medborgarna och inte heller de vårdbehövande.
          </note>
          <note>
            Häri ligger också det kommersiella dilemmat för försäkringsbolagen.
            Å ena sidan vill de verka som ett komplement till den offentliga
            vården, å andra sidan är det svårt att få lönsamhet i en sådan
            verksamhet.
          </note>
          <note>
            Bolagen vill ha lågriskkunder som kan betala för sig medan högriskkunderna
            utestängs.
          </note>
          <note>
            Samtidigt är det få lågriskkunder som om de sätter sig in i försäkringsvillkoren
            tycker att det är värt att köpa försäkringar som inte tillförsäkrar
            dem särskilt mycket mer trygghet än vad den offentliga vården
            redan ger i dag. Därmed blir kundunderlaget mycket begränsat.
          </note>
          <note>
            Försäkringsbolagens syn på välfärden och i synnerhet sjukvården
            är särskilt intressant mot bakgrund av moderaternas ambitioner
            att ersätta dagens skattefinansierade sjukvård med en obligatorisk
            hälsoförsäkring. Försäkringen ska vara individuell och endast
            garantera en låg grundersättning för sjukvård. Sedan är det upp
            till "kunden" att komplettera med ytterligare tilläggsförsäkringar.
          </note>
          <note>
            Moderaterna försöker inbilla oss att denna lösning inte skulle
            drabba någon. Men när vi läser försäkringsbolagens hemsidor är
            det fullständigt uppenbart att de inte är intresserade av kunder
            som inte kan betala för sig eller som inte har tillräckligt stort
            intresse för sin egen hälsa. Var ska då den människa som har diabetes
            eller andra allvarliga sjukdomar tilläggsförsäkra sig i moderaternas
            Sverige ifall han eller hon inte nöjer sig med bassjukvården som
            skulle erbjudas vid de offentliga sjukhusen?
          </note>
          <note>
            Fru talman! Privata sjukvårdsförsäkringar är inte till för dem,
            och de kommer inte att välkomnas som kunder. För dem blir det
            humoristiska anslaget i annonsen ett hån. Det är just därför vi
            socialdemokrater vill värna om och förstärka den gemensamma solidariska
            sjukvården som är till för alla och inte bara för några.
          </note>
          <note type="speaker">
            Anf. 188 LEIF CARLSON (m) replik:
          </note>
          <note>
            Fru talman! Susanne Eberstein har vältaligt beskrivit en rätt
            krånglig försäkringssituation. Jag är ingen vän av privata försäkringar,
            för jag tycker inte att de skulle behövas. Vi vill i stället ha
            en solidariskt finansierad sjukvård.
          </note>
          <note>
            Men drar inte Susanne Eberstein några slutsatser av vad hon säger?
            Varför tror hon att det går att sälja försäkringarna? Hon har
            ju så vältaligt beskrivit hur krångliga de är. Jo, det beror på
            att den socialdemokratiska sjukvårdspolitiken har misslyckats.
            Det är människors oro som gör att de söker sig till försäkringarna.
            Människor ser att det inte räcker med att betala skatt, utan att
            de faktiskt också måste betala för en försäkring. Och det är det
            bara några få som kan göra! Det är därför försäkringsbolagen i
            år kan räkna med en tillväxttakt på 80 % om året.
          </note>
          <note>
            Efter den beskrivning som Susanne Eberstein har gjort - drar
            hon inte slutsatsen att det måste vara förskräckligt uselt i Socialdemokraternas
            Vård-
          </note>
          <note>
            Sverige när människor väljer en sådan väg?
          </note>
          <note type="speaker">
            Anf. 189 SUSANNE EBERSTEIN (s) replik:
          </note>
          <note>
            Fru talman! Självfallet försöker försäkringsbolagen slå mynt
            av de brister som vi ser i dagens sjukvård. Men till skillnad
            från er moderater är bolagen ärliga nog att medge att den s.k.
            marknaden inte är lösningen på sjukvårdens problem. Vad sjukvården
            behöver är bättre ledning och mer pengar, vilket vi socialdemokrater
            arbetar hårt för att ordna. Detta år har vi gjort en jättelik
            statlig satsning på sjukvården, och den säger ni nej till och
            vill i stället ha marknadslösningar. Jag tycker att det kanske
            är Leif Carlson som ska eftersinna sig.
          </note>
          <note type="speaker">
            Anf. 190 LEIF CARLSON (m) replik:
          </note>
          <note>
            Fru talman! Hur kan man tro att mer pengar till ett system som
            har fått mer pengar år efter år under så lång tid och inte har
            lyckats ska vara lösningen? Då måste det vara någon brist i kopplingen.
          </note>
          <note>
            Jag ska bara kommentera en sak till, nämligen det som Susanne
            Eberstein sade om det moderata förslaget. Det är riktigt att det
            talas om en obligatorisk hälsoförsäkring, dvs. att den är solidariskt
            försäkrad.
          </note>
          <note>
            Men det finns inget som säger att den är på låg nivå. I
          </note>
          <note>
            stället står det att den ska vara inriktad på att ge vård efter
            prioriteringsbeslutet. Det är alltså minst lika mycket vård som
            ryms i det offentliga åtagandet i dag. Om man sedan utöver det,
            precis som i dag, vill ha tilläggslösningar så är det upp till
            var och en att använda sina pengar som man vill.
          </note>
          <note>
            Men kom inte och säg att vi har föreslagit att den ska ligga
            på en låg nivå! Det står tydligt att det är riksdagens prioriteringsbeslut
            som avgör det offentliga åtagandets omfattning.
          </note>
          <note type="speaker">
            Anf. 191 SUSANNE EBERSTEIN (s) replik:
          </note>
          <note>
            Fru talman! Så här står det i motionen av Chris
          </note>
          <note>
            Heister 2001/01:So279:
          </note>
          <note>
            "Försäkringskassorna skall ha skyldighet att ersätta vårdgivare
            för behandling av de medborgare som är anslutna till kassan. Riksdagen
            fastställer en miniminivå för ersättningen. Riksdagen fastställer
            också vilka typer av behandling och omvårdnad som skall finansieras
            av hälsoförsäkringen."
          </note>
          <note>
            Lite längre ned står det:
          </note>
          <note>
            "Inom ramen för lagstiftningen om en hälsoförsäkring skall frihet
            finnas för olika försäkringskassor att etablera sig och erbjuda
            medborgarna sina tjänster.
          </note>
          <note>
            Försäkringskassorna skall konkurrera med varandra när det gäller
            kvalitet, administration och organisation samt vad gäller tilläggstjänster
            utöver grundåtagandet. Konkurrensen stimulerar till mer och bättre
            vård än vad som ges i dag."
          </note>
          <note>
            Jag tycker att det talar sitt tydliga språk.
          </note>
          <note>
            Pengar är självfallet aldrig den enda lösningen,
          </note>
          <note>
            Leif Carlson, utan det krävs en mängd åtgärder. Det behövs fler
            och mer utbildade onkologsköterskor t.ex., och fler sammansatta
            lösningar. Men det behövs pengar också! Mindre pengar kan aldrig
            ge mer vård.
          </note>
          <note>
            Anf. 192 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Jag undrar varför Susanne Eberstein väljer att tala
            om Skandia och andra försäkringsbolag i stället för att tala om
            vad vi ska göra åt problemen i den befintliga s.k. solidariska
            socialförsäkringen. Vi ska värna den, säger Susanne Eberstein
            till sist. Hur?
          </note>
          <note type="speaker">
            Anf. 193 SUSANNE EBERSTEIN (s) replik:
          </note>
          <note>
            Fru talman! I dag under eftermiddagen har jag hört flera talare
            tala om vårdförsäkringarna och även här fullföljt myten om att
            det på något sätt skulle vara en lösning för människor att vända
            sig till försäkringsbolagen. Jag tyckte därför att det var bra
            att klargöra förhållandet.
          </note>
          <note>
            Sjukvården diskuterar vi varenda dag, och jag har väldigt mycket
            att säga om den. Men här har vi en begränsad tid. Jag lovar att
            det vi vill ha är en gemensamt finansierad och solidarisk sjukvård
            som är till för alla människor, och inte bara för några.
          </note>
          <note>
            Anf. 194 KERSTIN-MARIA STALIN (mp)
          </note>
          <note>
            replik:
          </note>
          <note>
            Fru talman! Socialministern försvarade att Socialdemokraterna
            inte ville hålla överenskommelsen om
          </note>
          <note>
            FINSAM. Han förklarade det med att man inte vill förstöra försäkringssystemet,
            men säger i samma andetag att man kan låta människor gå sjukskrivna
            i väntan på rehabilitering. Men då tycker jag att man förstör
            det s.k. försäkringssystemet. Jag skulle vilja ha lite synpunkter
            på detta med att låta människor gå och vänta på rehabilitering
            och vara sjukskrivna under tiden.
          </note>
          <note type="speaker">
            Anf. 195 SUSANNE EBERSTEIN (s) replik:
          </note>
          <note>
            Fru talman! Självfallet tycker jag att det är ett mycket dåligt
            system. Jag tycker att det är botten att vi inte kan ordna det
            här redan inom det system som vi har. När man besöker försäkringskassorna
            så handlar det inte alltid om gemensam lagstiftning, utan det
            handlar om att se på den människa som man ska hjälpa på samma
            sätt från försäkringskassan, från socialtjänsten och från arbetsförmedlingen.
            Det har man svårt att göra i dag, och det tycker jag är väldigt
            tråkigt.
          </note>
          <note type="speaker">
            Anf. 196 BO KÖNBERG (fp) replik:
          </note>
          <note>
            Fru talman! Det var en intressant genomgång av privata sjukvårdsförsäkringar
            som Susanne Eberstein gjorde. Jag lyssnade med intresse på den.
            Men jag trodde att det någon gång under anförandet skulle dyka
            upp någon form av insikt om vad det är som gör att det går att
            sälja sådana. Hur är det möjligt, Susanne Eberstein, att det går
            att sälja sådana här försäkringar efter sju års socialdemokratiskt
            regerande i vårt land?
          </note>
          <note>
            Jag vet ju svaret, fast jag nu ställde frågan lite retoriskt.
            Svaret är helt enkelt att eftersom tillgängligheten har blivit
            så mycket sämre så går det att sälja sådana här försäkringar.
            I ett fritt land får de förstås också säljas. Människor kan för
            sina beskattade pengar köpa en sådan försäkring om de tycker att
            det är viktigt eller om de känner sig tvingade att göra det.
          </note>
          <note>
            Knorren kom alltså inte riktigt fram. Den borde ha varit: Nu
            har vi socialdemokrater regerat i sju år och nu går det att sälja
            sådana här försäkringar som inte gick att sälja 1993-1994 - strax
            innan socialdemokraterna tog över. Någon slutsats borde väl Susanne
          </note>
          <note>
            Eberstein dra av detta.
          </note>
          <note type="speaker">
            Anf. 197 SUSANNE EBERSTEIN (s) replik:
          </note>
          <note>
            Fru talman! Jag kan ju läsa slutet på mitt anförande igen.
          </note>
          <note>
            Jag tycker att en annan slutsats som man kan dra är att om alltfler
            människor tror att de inte får någon vård så skaffar de sig en
            sjukvårdsförsäkring. Men den hjälper en inte när man t.ex. får
            hjärtinfarkt, vilket jag tror att väldigt många tror. De tror
            att de får snabb hjälp om de har en sådan här försäkring. Så undergräver
            vi människors tilltro till systemet alltmer.
          </note>
          <note>
            Det finns alltså en myt som sprider sig om att man får vård genom
            försäkringsbolag, vilket man egentligen inte får. Samtidigt vill
            man inte vara med och finansiera det gemensamma systemet. Det
            oroar mig, och därför tycker jag att det är viktigt att man synar
            vad det är som försäkringsbolagen erbjuder.
          </note>
          <note>
            Vi har brister i vården - det är jag den första att hålla med
            om. Det ser även jag när jag är ute. Men vi har också väldigt
            många människor som får en fantastiskt fin sjukvård i Sverige.
            Jag träffar människor som har opererats! Det verkar det inte som
            någon annan i den här kammaren någonsin gör. De är oerhört tacksamma
            mot den svenska sjukvården, och de har faktiskt inte alltid stått
            så länge i kö.
          </note>
          <note type="speaker">
            Anf. 198 BO KÖNBERG (fp) replik:
          </note>
          <note>
            Fru talman! Visst görs det fantastiska insatser varje dag i svensk
            sjukvård. Väldigt många människor får hjälp. Fattas bara annat
            - vi lägger ju ned sådär en 8 % av alla våra resurser på sjukvården!
            Vi har en välutbildad och hängiven personal på de allra flesta
            ställen, så det är klart att man får resultat.
          </note>
          <note>
            Men om Susanne Eberstein tror att försäkringarna bara säljs därför
            att folk tror att de inte får vård så har hon nog en något felaktig
            bild av hur det ser ut i Sverige i dag. I dag har vi nämligen
            långa köer i Sverige.
          </note>
          <note>
            Vi har socialdemokratiskt traditionellt långa köer i vårt land,
            och det gör att försäkringsbolag kan sälja denna typ av försäkringar.
          </note>
          <note>
            Susanne Eberstein och jag är inte förtjusta i de här försäkringarna
            någon av oss. Låt oss då se till att folk får vård och att köerna
            kortas! Låt oss se till att det blir som i Stockholms läns landsting
            - att den som vill få vård inom tre månader också får det. Det
            får man inte på de allra flesta håll där Susanne Ebersteins partivänner
            styr.
          </note>
          <note type="speaker">
            Anf. 199 SUSANNE EBERSTEIN (s) replik:
          </note>
          <note>
            Fru talman! Fick vi inte just en väldigt förskräcklig beskrivning
            av hur länge man fick vänta om man var cancersjuk i Stockholm?
            Den kanske Bo Könberg inte hörde.
          </note>
          <note>
            De människor som i dag står i kö och väntar är inte välkomna
            till försäkringsbolagens sjukvårdsförsäkringar. Det trodde jag
            min genomgång hade visat.
          </note>
          <note>
            Jag är glad att Bo Könberg medger att det finns bra vård i Sverige.
            Jag tycker nämligen att hela den här dagen av den borgerliga oppositionen
            har använts till att tala om att allting är uruselt i Sverige.
            Det tycker jag är väldigt tråkigt, eftersom detta är ett bra land
            där många människor får vård, där många barn går i en bra skola
            och där vi har ett bra arbetsliv för många människor.
          </note>
          <note type="speaker">
            Anf. 200 MARGIT GENNSER (m):
          </note>
          <note>
            Fru talman! I dagens Finanstidningen fanns följande notis: Statens
            utgifter för sjukskrivningen ökar i rask takt.
          </note>
          <note>
            Under perioden januari till september i år har kostnaderna ökat
            med 20 % jämfört med i fjol. Utvecklingen i fjol, året innan och
            året innan dess var lika alarmerande. Kostnaderna för sjukpenningen
            har ökat med 65 % sedan 1996. Detta är minst sagt en oroväckande
            utveckling. Sjukförsäkringen blöder. De röda siffrorna tycks inte
            gå att hejda. Regeringen uttrycker sin oro i budgetpropositionen,
            men det räcker inte. Problemen utreds, med ingenting händer.
          </note>
          <note>
            Vi vet att när något går snett finns det inte en utan många orsaker.
            I de flesta fall kan man inte angripa alla på en gång. Det blir
            för tungt och kan skapa nya problem.
          </note>
          <note>
            Försäkringskassorna är i dag överlastade med arbete. Kassorna
            har på många sätt blivit trånga sektioner - flaskhalsar. Det är
            det som skapar köer. Ett jobb som de måste prioritera är att betala
            ut sjukpenningarna. Det leder till att långsiktigt viktiga jobb,
            som att se till att de som är sjukskrivna inte enbart är sjukskrivna
            utan att deras tillfrisknande och rehabilitering påskyndas, måste
            stå tillbaka.
          </note>
          <note>
            Kontakterna mellan försäkringskassan och patienten dröjer länge.
            Genomsnittstiden för rehabiliteringsfall är 85 dagar. Ju längre
            en person är sjukskriven, desto svårare är det att bli frisk och
            gå tillbaka till jobbet. Flaskhalsarna inom försäkringskassan
            har ett mycket högt pris.
          </note>
          <note>
            Varför inte anställa mer personal och se till att nya datasystem
            kommer fram snabbt? Visst, men det är ett betydligt mer grundläggande
            nytänkande som behövs. Försäkringen har funnits i nuvarande form
            sedan 1955. Den växte fram i ett helt annat samhälle.
          </note>
          <note>
            Det var småskaligt jämfört med i dag. Den sociala kontrollen
            var en annan. Doktorn kände sina patienter, och patienterna kände
            sin doktor. Försäkringskassorna hade nära kontakt med läkarna
            ute i staden och också på sjukhuset. Likadant var det mellan provinsialläkarna
            ute på landet och kassorna. Alla visste ganska bra när sjukskrivningen
            var berättigad och när det inte var fullt så berättigad. Mycket
            av denna kunskap har gått förlorad genom samhällsförändringar
            av olika slag.
          </note>
          <note>
            Många av dem som finns inom sjukvården har insett att om vi ska
            komma åt problemen måste synen på sjukskrivningen förändras. Sjukskrivningen,
            som all annan medicin och terapi, måste användas med omsorg och
            eftertanke. Redan i fjol tog vi upp de här problemen i den moderata
            kommittémotionen. Mycket lite har hänt.
          </note>
          <note>
            Åtgärder har redan tidigare prövats i mindre skala i Södermanlands
            och Västmanlands försäkringskasseområden. De borde ha genomförts
            på bred front.
          </note>
          <note>
            Man startade en praktisk utbildning av AT- och ST-
          </note>
          <note>
            läkarna om hur en bra sjukskrivning ser ut. Intygens medicinska
            information förbättrades. De blev mer fullständiga. Samverkan
            mellan läkaren, handläggaren på kassan, försäkrings- och företagsläkaren
            samt övrig vårdpersonal uppmuntrades. Läkarna fick kunskaper om
            hur arbetet såg ut inom ortens näringsliv etc.
          </note>
          <note>
            I Eskilstuna blev resultatet att sjukskrivningen föll från 23
            % över riksgenomsnittet till 17 % under. Lika goda resultat, om
            inte bättre, fick man i Västmanland.
          </note>
          <note>
            Men låt oss fundera över hur en sådan verksamhet verkligen kan
            generera ett så bra resultat och vad detta kan göra i pengar.
          </note>
          <note>
            Tidig handläggning av ett ärende kostar lite och ger miljarder.
          </note>
          <note>
            En tveksam sjukskrivning som inte inleds är bra för alla. Eftersom
            de tveksamma sjukskrivningarna är så många blir besparingarna
            stora. Man har räknat med 1 miljard.
          </note>
          <note>
            Om sjukfallen minskas med en eller två dagar sparar man mellan
            3,5 och 7 miljarder på riksnivå.
          </note>
          <note>
            Det är en bra åtgärd. I dag tittar doktorn i regel i almanackan
            och säger: Ja, herr eller fru Persson kan väl börja på måndag
            vecka 42. Men nog vore det klokare att säga: Gå tillbaka till
            jobbet på torsdag. Vi tar det lite försiktigt. Då finns lördagen
            och söndagen att pusta ut på.
          </note>
          <note>
            Två dagar ger 7 miljarder.
          </note>
          <note>
            Minskade väntetider på rehabilitering ger mycket stora besparingar
            med färre långa sjukskrivningar som följd och färre förtidspensioner.
          </note>
          <note>
            Allt detta finns redovisat i Svensk läkartidning i år i en artikel
            av Bo Michaelsson m.fl.
          </note>
          <note>
            Vad som behövs är försäkringsmedicinsk utbildning. Kostnaden
            är liten - kanske 50 miljoner - medan vinsterna konservativt uppskattade
            kan uppgå till kanske 4 miljarder. Varför har inte regeringen
            gjort någonting? Risktagandet är minimalt, om det finns något.
            Utbildning är positivt. Vem skulle motsätta sig en bra och konstruktiv
            diskussion i praktiska former?
          </note>
          <note>
            Varför är det så viktigt att börja med det här? Jo, då minskar
            man de flaskhalsar som den ständigt ökande sjukskrivningen skapat.
            Dessutom blir man bättre på alla fronter - medicinskt, rehabiliteringsmässigt,
            arbetsmiljömässigt osv. Varför är det så svårt att börja med dessa
            ganska enkla åtgärder? Ja, varför? Varför tvekar regeringen? Det
            är väl inte byråkrati och byråkratisk konservatism som förlamar?
          </note>
          <note>
            Jag har funderat över hur man kan underlåta att göra en satsning
            som kanske kostar högst 50 miljoner och får en avkastning på verkligt
            lågt räknat 500
          </note>
          <note>
            miljoner, men sannolikt många miljarder. Jag förstår det inte.
            Här tycker jag att det politiska livet är otroligt opraktiskt.
            Man ska alltid börja med de enkla lösningarna. De enkla lösningarna
            tar de små kostnaderna på många olika ställen, men de multipliceras.
          </note>
          <note>
            Man får ned antalet flaskhalsar. Man får dynamik och förändring.
            Det gör inte ont. Alla blir faktiskt mer tillfreds. Jobbet görs
            bättre. Man slipper vänta. Man blir friskare, och man blir faktiskt
            lyckligare.
          </note>
          <note>
            Jag har talat om pengar, men det handlar inte bara om pengar,
            utan det handlar om att göra ett bra jobb, ofta med enkla vardagliga
            metoder.
          </note>
          <note>
            Anf. 201 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Fru talman! Larmrapporter duggar tätt inom äldreomsorgen. Det
            är brist på personal, för lite inflytande, för låga löner, få
            som vill arbeta och många som slutar. Det är något som måste tas
            på största allvar.
          </note>
          <note>
            Nästan alla är oroliga över personalsituationen. Det verkar som
            om regeringen är den enda som inte är det.
          </note>
          <note>
            Kommunförbundet skriver i Aktuellt om äldreomsorgen, en rapport
            som kom nu i oktober, att oavsett vem som driver äldreomsorgen
            kommer det att behöva rekryteras 220 000 personer fram till år
            2010.
          </note>
          <note>
            Socialstyrelsen skriver i sin rapport Kompetensförsörjning i
            vård och omsorg till äldre att rekryteringsläget för sjuksköterskor
            i hemsjukvården är mycket svårt. Vad gäller undersköterskor är
            det ganska svårt.
          </note>
          <note>
            I Från Riksdag och Departement nr 30 år 2001
          </note>
          <note>
            kan vi läsa om kommuners stora rekryteringsbehov.
          </note>
          <note>
            Tre av fyra kommuner har svårt att få tag på personal.
          </note>
          <note>
            Arbetsgivarna ser sig nu tvingade att sänka kvalitetskraven vid
            nyanställningar.
          </note>
          <note>
            Fru talman! I en interpellationsdebatt som jag hade med socialministern
            den 28 maj i år med anledning av just personalsituationen presenterade
            jag följande uppgifter:
          </note>
          <note>
            30 000 elever studerade tidigare på vårdgymnasiet. Det var 1980.
            I dag studerar 4 000.
          </note>
          <note>
            En AMS-rapport visar att endast 90 % sköterskestudenterna fullföljer
            sin utbildning och att 80 % av dessa finns kvar i vården efter
            fem år. Men 30 % av sjuksköterskorna vill egentligen göra någonting
            annat.
          </note>
          <note>
            På läkarlinjen vill 60-70 % av sistaårsstudenterna arbeta inom
            näringslivet i stället. Antalet sjukskrivna läkare har ökat dramatiskt.
            Situationen har inte blivit bättre sedan maj månad.
          </note>
          <note>
            På den här presentationen var socialministerns reaktion följande:
          </note>
          <note>
            "Jag tror alltså att skräckbilderna av hur det ser ut i svensk
            sjukvård när det gäller personalrekrytering ska tas med en nypa
            salt. De kan komma från organisationer som har rent fackliga intressen
            eller andra intressen av att betona bara en sida av problemet."
          </note>
          <note>
            Jag anser det vara ytterst anmärkningsvärt att socialministern
            i debatten på detta sätt uttrycker en misstro mot fackförbundens
            uppgifter. Än mer alarmerande är att socialministern inte vill
            se och ännu mindre göra något åt situationen. Jag beklagar att
            socialministern har lämnat kammaren, annars kunde vi ha fortsatt
            den här debatten. Det gäller att våga se orsakssambanden mellan
            dessa skrämmande siffror och prognoser. Då handlar det inte bara
            om antalet utbildningsplatser, något som man ofta lyfter fram.
          </note>
          <note>
            Det handlar om att skapa nya förutsättningar för såväl den som
            behöver vård och omsorg som den som vårdar.
          </note>
          <note>
            Vårdförbundet redovisade i våras, alltså 2001, en
          </note>
          <note>
            SIFO-undersökning om hur sjuksköterskorna uppfattar sin arbetssituation.
            Undersökningen visar hur maktlöshet och instängdhet skapar stress
            och utmattning och en vilja att byta arbete. Detta kan vara en
            av de troliga förklaringarna till varför det är dubbelt så vanligt
            med långtidssjukskrivningar inom den offentliga vården, jämfört
            med annan vård.
          </note>
          <note>
            Också Kommunal har förstått detta, till dess att statsministern
            rusade i väg till dess kongress i våras och tog ombuden i örat.
            I Kommunals rapport, Solidaritet och valfrihet i välfärden, slår
            man fast att konkurrens mellan producenter är bra för välfärden.
          </note>
          <note>
            Man visar också att medlemmar som arbetar i privata vårdföretag
            eller i alternativ drift har både högre lön och bättre arbetsvillkor.
            Därför skriver man helt osentimentalt: Vi begår ett strategiskt
            misstag om vi utgår från att bara för att en verksamhet är berättigad
            utifrån solidaritetsargument fungerar den också bra.
          </note>
          <note>
            Man skriver vidare att genom alternativa driftsformer kan personalens
            önskemål om fler arbetsgivare, varierat arbetssätt och inflytande
            över arbetssituationen uppfyllas.
          </note>
          <note>
            Så några exempel på vad som händer om vi inte lyssnar till personalen.
          </note>
          <note>
            Ewa, som är 30 år och undersköterska, öppnade städföretag när
            kommunen och monopolet hindrade henne från att starta eget som
            undersköterska.
          </note>
          <note>
            Helsingborgs lasarett behöver inte längre annonsera efter personal
            därför att sjukhuset har släppt fram personalen och kompetensen
            och politikerna har dragit sig tillbaka.
          </note>
          <note>
            En sjuksköterska i Laholm paketerar i dag chips i väntan på att
            ett arbete blir ledigt i det alternativa äldreboende i Laholm
            där hon vill arbeta.
          </note>
          <note>
            Det är brist på barnmorskor i Stockholm. Men när man behövde
            22 barnmorskor till landets första bernmorskeledda enhet sökte
            80.
          </note>
          <note>
            Varför söker sig alltfler till alternativa verksamheter? Varför
            behöver de inte längre annonsera efter personal? Varför är folk
            friskare och känner större arbetsglädje?
          </note>
          <note>
            Vi måste våga ställa frågan och vi måste nogsamt lyssna på svaret.
          </note>
          <note>
            Fru talman! Till oviljan att tänka nytt för att värna både äldre
            och personal hör rätten till hemtjänst.
          </note>
          <note>
            Varför regeringen så klart motsatt sig en subventionerad hemtjänst,
            som gör det möjligt för fler att få hjälp av mer personal - välutbildad
            på området - är för mig en gåta.
          </note>
          <note>
            Undersköterskor anser jag ska koncentrera sig på hemsjukvården.
            Då kommer deras arbete att bättre tas till vara. Hemtjänst kan
            överlåtas till personal som är kunnig på just detta område, med
            lämplig utrustning och lämpliga rutiner.
          </note>
          <note>
            Facken har insett detta sedan länge. Man misshushållar med människors
            kompetens, samtidigt som man lämnar många äldre i sticket genom
            att inte välkomna en sådan reform. Kommunals Örebroprojket är
            ett sådant lysande exempel.
          </note>
          <note>
            Men det finns trots allt de som fortfarande får någon form av
            hemtjänst i Sveriges land, en hemservice i form av matlagning
            och städning. Men de ska bara vara väldigt tacksamma.
          </note>
          <note>
            En som upplevt det här, fru talman, på nära håll är
          </note>
          <note>
            Monica Hallström. Om henne kan vi läsa i Dagens
          </note>
          <note>
            Nyheter den 9 oktober. Där kan vi läsa att Monica
          </note>
          <note>
            Hallström är rörd till tårar när det nya vårdbiträdet dyker upp
            med matkassarna. För första gången har hon fått välja när hon
            vill ha hjälp och vilken butik hon ska få varorna ifrån.
          </note>
          <note>
            Monica Hallström är en av de första i Stockholm som har fått
            utnyttja möjligheten att välja hemtjänst i annan regi. Hon säger:
          </note>
          <note>
            "Jag har aldrig gråtit när jag har fått mina cancerbesked, men
            när jag stångats med hemtjänsten har jag det. Ingen har lyssnat
            till mig. Ingen har utgått från mina behov. Nu känns det mycket
            bra att kunna välja hemtjänst själv."
          </note>
          <note>
            Monica Hallström är nöjd och tacksam. Men
          </note>
          <note>
            Vänsterns representant i stadsdelsföreningen är inte glad. Vem
            ska vi lyssna till, Vänsterpartiet eller cancersjuka Monica Hallström?
          </note>
          <note>
            Fru talman! Jag väljer Monica Hallström.
          </note>
          <note type="speaker">
            Anf. 202 LENA OLSSON (v) replik:
          </note>
          <note>
            Fru talman! Cristina Husmark Pehrsson tar här upp bekymren inom
            äldreomsorgen, men sedan glider hon också över ganska mycket till
            andra saker.
          </note>
          <note>
            Jag är väl medveten om problemen som finns inom äldreomsorgen.
            Cristinas medicin är att konkurrensutsätta den. Jag kan inte påstå
            att det har varit särskilt lyckat här i Stockholm. Det är tre
            stora bolag som bedriver äldreomsorgen här, och många vårdskandaler
            har uppstått genom det.
          </note>
          <note>
            Cristina tar också upp att personalen trivs bättre och tycker
            att man får ett bättre inflytande när man jobbar för en privat
            vårdgivare. Jag funderar över om
          </note>
          <note>
            Cristina Husmark Pehrsson kan utveckla hur man skulle kunna åstadkomma
            det även i offentlig regi.
          </note>
          <note>
            Man tar ju ofta fram de privata alternativen, men man pratar
            aldrig om vad man kan åstadkomma i offentlig regi.
          </note>
          <note>
            Anf. 203 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Lena Olsson pratar om att vi ska konkurrensutsätta
            vården. Då har inte Lena Olsson, förstår jag, hunnit läsa vår
            motion om äldrevård som har lagts fram. Det rekommenderar jag.
            Där kommer det att belysas tydligt. Vi vill inte heller konkurrensutsätta,
            utan nu går vi ett steg längre. Vi ger makten och möjligheten
            till den enskilda människan att med en check, med en äldrepeng,
            själv välj vård och omsorg.
          </note>
          <note>
            Det var precis det som den person jag talade om kunde göra i
            Stockholm. Hon kunde välja. Då kommer vi ifrån upphandling, då
            ger vi makt och möjlighet till var och en. Jag hoppas att Lena
            Olsson kan följa oss i det.
          </note>
          <note type="speaker">
            Anf. 204 LENA OLSSON (v) replik:
          </note>
          <note>
            Fru talman! Jag har tagit del av det nya checksystemet. De tjänstemän
            jag har pratat med här i Stockholm kliar sig i huvudet och tänker:
            Åh, så hemskt!
          </note>
          <note>
            Ska vi nu börja med ett system till. Man har en basmeny och sedan
            har man en à la carte-meny där man får kryssa för vad man mer
            vill ha. Då kan vi också ställa oss frågan: Vad kommer det att
            kosta?
          </note>
          <note>
            Cristina Husmark Pehrsson tar upp den undersökning som Kommunal
            har gjort. Jag kan också upplysa om att det finns en rapport som
            Marta Szebehely och
          </note>
          <note>
            Rolf Gustafsson har gjort, där man mer grundläggande frågar personalen
            om ifall de tycker att verksamheten ska skötas i offentlig eller
            privat regi. Man frågar om verksamheten ska konkurrensutsättas.
            80 %
          </note>
          <note>
            svarar upplysningsvis nej på den frågan.
          </note>
          <note>
            Anf. 205 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Jag tycker att vi frågar de kommuner där man har
            infört checksystem om personerna vill säga nej till möjligheten
            att välja. Eftersom Lena
          </note>
          <note>
            Olsson hänvisar till Kommunal kan vi väl ta del av rapporten
            om Kommunals försök i Örebro, "80+".
          </note>
          <note>
            Där hade man en subventionerad hemtjänst, och
          </note>
          <note>
            Kommunal självt säger att detta är ett lysande exempel som man
            tycker ska införas i hela Sverige.
          </note>
          <note>
            Anf. 206 DESIRÉE PETHRUS ENG-
          </note>
          <note type="speaker">
            STRÖM (kd):
          </note>
          <note>
            Herr talman! Regeringen har i årets budgetproposition lagt fram
            ett elvapunktsprogram för ökad hälsa i arbetslivet. Det är mycket
            bra att man vill försöka att hitta vägar att minska de skenande
            sjukskrivningskostnaderna, som tar en allt större andel av den
            totala budgeten. Sjukskrivningarna kostar ungefär 12 miljoner
            kronor om dagen. Men när man läst igenom hela elvapunktsprogrammet
            undrar man om regeringen förstår problemet, för egentligen är
            det mest snömos som regeringen presenterar. Man får en känsla
            av en desperation när man läser förslagen, som av ett försök att
            lindra underlåtelsesynder under en lång tid. Man har inte gjort
            så mycket under de senaste åren för att hindra den negativa utvecklingen.
          </note>
          <note>
            Så sent som i går meddelade Riksförsäkringsverket, som någon
            tidigare sade, att sjukskrivningarna fortsätter att öka i rask
            takt. De första sju månaderna i år har vi 20 % fler sjukskrivna
            än samma period förra året, och de långa sjukskrivningarna fortsätter
            att öka.
          </note>
          <note>
            Antalet som varit sjukskrivna mer än ett år ökade med 28 % från
            juli förra året till juli i år. Det innebär vidare att alltfler
            kommer närmare en sjukpensionering.
          </note>
          <note>
            Man kan säga att elvapunktsprogrammet fungerar som skott från
            höften. Har regeringen tur kan den träffa rätt på något område.
            Förslagen är spridda, och det finns ingenting som håller ihop
            dem. Har man verkligen förstått komplexiteten i det arbete som
            måste till för att få i gång rehabiliteringsarbetet på allvar?
            Vi ställer oss tveksamma till regeringens kompetens på det här
            området.
          </note>
          <note>
            Regeringen har trots att sjukförsäkringen blöder utrett och utrett
            igen utan att komma till skott. När man äntligen lägger fram förslaget
            är det tragiskt att se hur tunt det är. En av de utredningar som
            regeringen faktiskt tog fram och som verkligen var bra var
          </note>
          <note>
            Gerhard Larssons utredning om en helt ny rehabiliteringsorganisation
            och en försäkring, som kom förra året. Vi läste den och tyckte
            att Gerhard Larsson analyserar komplexiteten mycket väl. Vi har
            också presenterat ett förslag som vi tycker är realistiskt och
            väl genomtänkt. Vi kristdemokrater undrar varför man inte instämmer
            i förslagen i Gerhard Larssons utredning. Vi gör det, och hans
            förslag ingår i vår budgetmotion.
          </note>
          <note>
            Herr talman! Jag har i 15 av mitt yrkeslivs år arbetat med rehabilitering
            och vill ta tillfället i akt att kommentera elvapunktsprogrammet.
          </note>
          <note>
            Punkt 1 handlar om nationella mål för ökad hälsa.
          </note>
          <note>
            Det finns redan i dag hälsomål angivna i budgetpropositionen.
          </note>
          <note>
            Punkt 2 gäller trepartssamtal mellan regeringen och arbetsmarknadens
            parter med olika informationskampanjer. Det är väl bra. Frågan
            är bara om de som går sjukskrivna blir mindre sjukskrivna av det.
          </note>
          <note>
            Punkt 3 avser ökat finansieringsansvar för arbetsgivarna för
            att minska sjukfrånvaron. Vidare tar man upp den förlängda sjuklöneperioden
            för arbetsgivarna. Detta har mött ett stort motstånd bland många
            remissinstanser, och det är konstigt att regeringen tar upp detta
            förslag. Det är ett hot mot personer med olika handikapp, som
            riskerar att slås ut från arbetsmarknaden, och mot småföretagare.
          </note>
          <note>
            Punkten 4 syftar till metodutveckling av arbetsmiljöarbetet med
            10 miljoner till företagshälsovården.
          </note>
          <note>
            Men inom denna har man i dag privata företag. Företagshälsovården
            avreglerades i början av 90-talet, och inom den tar man redan
            i dag fram olika rehabiliteringsmetoder för kundens behov. Använd
            i stället de
          </note>
          <note>
            10 miljonerna till att informera arbetsgivarna om hur bra man
            kan använda företagshälsovården!
          </note>
          <note>
            Punkt 5 gäller hälsobokslut för offentliga arbetsgivare. Det
            är inte dåligt, men det tar tid att arbeta fram sådana system.
            Jag har själv på min tidigare arbetsplats utanför riksdagen jobbat
            med detta. Det tar tid att utbilda personalen, och vill man se
            snabba effekter i form av minskade sjukförsäkringskostnader är
            det kanske inte i första hand detta som man ska jobba med. Dessutom
            finns det regler om detta i arbetsmiljölagstiftningen redan i
            dag. Alla arbetsgivare ska sammanställa och analysera statistik
            som har bäring på personalens hälsa.
          </note>
          <note>
            Punkten 6 tar upp försök hos några stora offentliga arbetsgivare
            för att minska sjukfrånvaron; metodutveckling i projektform. Det
            är inte dåligt, men ingenting sägs om inriktning eller tidsperspektiv
            för genomförande av förslagen.
          </note>
          <note>
            Punkten 7 syftar till förnyelse av socialförsäkringsadministrationens
            rehabiliteringsarbete. Man tycker att försäkringskassan ska bli
            snabbare på att motverka långa sjukskrivningar. Vi har i flera
            år sagt att man måste ge mer resurser till detta, men inte förrän
            i år har det kanske givits lite mer resurser till kassorna för
            att de ska klara utvecklingen på området.
          </note>
          <note>
            Vi lägger fram ett mycket mer heltäckande förslag till hur man
            ska kunna utveckla försäkringskassornas arbete.
          </note>
          <note>
            I punkten 8 anges att alla arbetsgivare måste skicka in en rehabiliteringsutredning
            och att ett utlåtande från företagshälsovården ska medfölja. Ibland
            är det faktiskt obehövligt att skicka in en rehabiliteringsutredning.
            Att det för någon som har brutit benet men som redan är i jobb
            när utredningen ska skrivas dessutom ska behöva betalas till företagshälsovården
            för ett utlåtande låter märkligt. Det som man föreslår är helt
            enkelt trams. Dessutom har försäkringskassorna redan i dag inte
            tid att läsa alla rehabiliteringsutredningar. Hur ska de kunna
            hinna med det bättre nästa år?
          </note>
          <note>
            Punkten 9 gäller en översyn av hur man sjukskriver i olika landsändar
            och av om läkarna behöver stöd av annan kompetens för sjukskrivningen.
            Ja, det är kanske bra, men hur får vi med denna översyn snabbt
            ned antalet sjukskrivningar?
          </note>
          <note>
            Punkten 10 syftar till mer forskning och statistik.
          </note>
          <note>
            Det är också bra, men hur minskar det snabbt det ökande antalet
            sjukskrivningar?
          </note>
          <note>
            Punkt 11, sist men inte minst, innehåller regeringens eget förslag
            om kejsarens nya kläder i budgetpropositionen: 9 miljarder till
            primärvården och
          </note>
          <note>
            3,7 miljarder till att kapa vårdköer. På Landstingsförbundets
            hemsida kan man läsa hur landstingen med alla olika indragningar
            från staten, bl.a. momsindragningar, kommer fram till ±0 kr i
            tillskott för det här året och t.o.m. kommer fram till ett negativt
            resultat nästa år, trots de här pengarna. Om dessa pengar ska
            specialdestineras måste man alltså skära ned på annan vård. Vad
            är det för vård? Psykiatrisk vård? Eller vad föreslår regeringen?
          </note>
          <note>
            Ja, summan av kardemumman är att det inte finns mycket kött på
            det stolta elvapunktsprogrammet. Det finns inget helhetstänkande
            om vart detta ska leda och om hur snabbt man ska kunna se effekter
            av förslagen.
          </note>
          <note>
            Herr talman! Vi kristdemokrater önskar ett svar på varför regeringen
            inte kan anta det förslag som vi lägger fram på ohälsoområdet
            i enlighet med Gerhard
          </note>
          <note>
            Larssons utredning från förra året. Ett stort antal remissinstanser
            tyckte att förslaget var bra, och det tycker också vi. Vi föreslår
            därför i budgeten en helt ny rehabiliteringsförsäkring, där man
            skapar en separat fond för sjukskrivningskostnaderna.
          </note>
          <note>
            I förslaget finns en röd tråd, ett helhetspaket som är en grund
            att bygga på både när det gäller utveckling av personalen och
            när det gäller snabba besparingseffekter. Det bygger på en samordnare
            via en offentlig försäkringsgivare, på kompetensuppbyggnad och
            på ett ekonomiskt hållbart system där alla delar solidariskt på
            de ekonomiska bördorna, men också på de vinster som kan uppnås
            i systemet. Det finns alltså incitament. Arbetsgivarna behöver
            stöd och inte moralkakor och pålagor i rehabiliteringsarbetet.
            Med individen i centrum kan vi också ge stöd i stället för att
            som i dag ha ett sjukförsäkringssystem som inte kan hjälpa individen
            tillbaka till arbetet.
          </note>
          <note>
            Anf. 207 KERSTIN-MARIA STA-
          </note>
          <note>
            LIN (mp):
          </note>
          <note>
            Herr talman! O, så fantastiskt tomt här är! Jag ska ibland titta
            på Desirée Pethrus Engström och Berit
          </note>
          <note>
            Andnor. I övrigt är här nästan alldeles tomt. Men jag gör ändå
            ett försök.
          </note>
          <note>
            Vi har under kvällen mer och mer kommit in på ett ämne som är
            oerhört intressant och spännande och som innehåller mycket av
            dynamik och pengar. Men det är så svårt att många håller frågorna
            ifrån sig. Det gäller Sveriges socialförsäkringssystem. Sjukförsäkring,
            föräldraförsäkring och pensioner är mycket starkt knutna till
            inkomst. Målen har för varje budgetproposition mer och mer inriktats
            på att stärka arbetslinjen, även om man samtidigt kan utläsa att
            socialförsäkringarna är en viktig del av den generella välfärdspolitiken,
            som syftar till att minska klyftor, luckra upp gränser mellan
            olika samhällsgrupper och fungera som en sammanhållande kraft
            i samhället.
          </note>
          <note>
            Man glömmer eller döljer att generella insatser och inkomstkopplade
            insatser inte är samma saker.
          </note>
          <note>
            I tider av arbetslöshet är det svårt för många att över huvud
            taget ta sig in på arbetsmarknaden och därmed få tillgång till
            trygghetssystemen. Den starka inriktningen på förvärvsarbete och
            inkomst gör att många människor faller utanför eller mellan stolarna
            i det s.k. generella välfärdssystemet som ibland också kallas
            solidariskt. Arbetslösa t.ex. diskrimineras, studenter, föräldralediga,
            projektanställda, personer med sociala problem; alla som är utan
            stadig inkomst och är beroende av regelbundenhet i inkomst. Det
            spelar stor roll när inkomsten uppbars, längden på uppehåll från
            inkomst m.m. Miljöpartiet menar att målet för socialförsäkringarna
            bör vara att ingen lämnas utanför. Rättigheten till trygghet ska
            baseras på att vi är medlemmar i samhället, inte på vår position
            i arbetslivet.
          </note>
          <note>
            Jag tänker i det här ämnet hålla mig till gruppen studerande.
            Många pratade varmt om skolan på förmiddagen. Jag tror att Sverige
            vill vara en nation som håller även högre utbildning högt, som
            vill att vi utbildar bra lärare till våra barn och ungdomar, kvalificerad
            personal i hälso- och sjukvården, duktiga socialarbetare, bra
            tekniker och ingenjörer, poliser, åklagare och domare med mycket
            kunskap och många fler. Jo, jag hör ibland att det sägs att det
            här är viktigt, men inte tillräckligt ofta och inte tillräckligt
            högt. Är det inte så värst noga med utbildning?
          </note>
          <note>
            Det verkar nästan så ibland. Studerande är nämligen en grupp
            som starkt diskrimineras vad gäller bl.a.
          </note>
          <note>
            socialförsäkringarna. De faller utanför och mellan stolarna.
            Vill vi ha studerande egentligen?
          </note>
          <note>
            Jag skulle kunna säga till ungdomar så här: Det är några saker
            du ska akta dig för i Sverige. Akta dig för att studera. Akta
            dig extra noga om du samtidigt vill ha barn. Och akta dig alldeles
            extra noga om du är kvinna och föder barn. Akta dig för att forska,
            akta dig för att forska om du är kvinna och akta dig väldigt noga
            om du är kvinna och vill forska och samtidigt ha barn. Då är du
            illa ute. Och akta dig om du inte från början av studierna exakt
            vet vad du vill skaffa dig för yrke, för du har inte så många
            terminer på dig.
          </note>
          <note>
            Och du kommer inte att ha just någonstans att bo medan du studerar
            heller.
          </note>
          <note>
            Det vore grymt att säga så, och dumt också. Men genom att säga
            de här sakerna till mig själv manar jag mig att strida för studenternas
            sak.
          </note>
          <note>
            Många har i den här kammaren talat om vikten av att föda barn.
            Genom att socialförsäkringen är så starkt knuten till arbetslinjen
            och till inkomst är det vanskligt för studerande att skaffa barn;
            vanskligt ekonomiskt, och vanskligt att bli sjuk också, och det
            är ju rätt svårt att styra. De studenter som har ett regelbundet
            arbete vid sidan av studierna - det är inte så väldigt vanligt
            - får samma sjukersättning som gäller för förvärvsarbetande. Men
            för extraknäckande studenter är sjukpenning bara en teoretisk
            möjlighet.
          </note>
          <note>
            De som jobbar ett par dagar här och där har mycket svårt att
            samla in de arbetsgivarintyg om förvärvsarbetets omfattning som
            försäkringskassan begär, och det krävs en relativt regelbunden
            inkomst som ska uppgå till ett visst belopp. Man kan inte heller
            som studerande vara halvt sjukskriven.
          </note>
          <note>
            Vår statsminister sade här på förmiddagen att garantinivåerna
            i föräldrapenningen har höjts ordentligt.
          </note>
          <note>
            Det var att ta i. Visserligen har Miljöpartiet varit med och
            bidragit till att höja de här nivåerna, nu från 60 kr till 120
            kr och sedan så småningom till 200 kr, men det är alldeles för
            lite. Dessutom går det inte att överföra garantibeloppet mellan
            föräldrarna.
          </note>
          <note>
            Gränsen för att få bostadsbidrag är 29 år, och rätten till tilläggslån
            förbehålls den som är fyllda 25.
          </note>
          <note>
            Bidragsdelen av studiemedlen är pensionsgrundande, men så lite
            blir det att studenterna riskerar att förlora mycket jämfört med
            dem som förvärvsarbetar.
          </note>
          <note>
            Så summa summarum: Som det nu är rimmar det s.k. trygghetssystemet
            för studenterna väldigt illa med solidarisk generell trygghet
            och illa med samhällets inriktning på alltmer livslångt lärande.
          </note>
          <note>
            Sveriges Förenade Studentkårer har en idé. Man kallar den för
            kompetenslinjen. Kompetenslinjen innebär att studier ska ge rätt
            till samtliga socialförsäkringsförmåner. Eftersom man tror att
            medvetenheten om studentgruppers svaga situation i socialförsäkringssystemet
            fortfarande är relativt låg vill man inte låsa sig vid något konkret
            förslag på hur studenters rätt till socialförsäkringsförmåner
            bör vara utformad. Ett stort antal konstruktioner är tänkbara.
            Tanken är smaklig; man jämför studerandet med förvärvsarbete.
            Framför allt vill studenterna ha fram en heltäckande utredning
            kring studenternas situation, en utredning som berör allt: socialförsäkringar,
            bostäder, socialbidrag m.m. I riksdag och regering hör ju studerande
            till så många olika utskott och departement:
          </note>
          <note>
            socialförsäkringsutskottet, socialutskottet, utbildningsutskottet,
            bostadsutskottet, näringsutskottet,
          </note>
          <note>
            Socialdepartementet, Utbildningsdepartementet och
          </note>
          <note>
            Näringsdepartementet bl.a.
          </note>
          <note>
            Göran Persson påpekade hur otroligt fint det sociala försäkringssystemet
            är och att det inte får förstöras, men sade i samma andetag att
            det inte får kosta.
          </note>
          <note>
            Jag vill fortsätta att strida för studenterna tills vi har ett
            system där ingen faller mellan stolarna. Vi kan åtminstone börja
            med att heltäckande se över studenternas hela situation.
          </note>
          <note type="speaker">
            Anf. 208 BERIT ANDNOR (s):
          </note>
          <note>
            Herr talman! Precis som flera tidigare har varit inne på är det
            en mycket allvarlig utveckling vi ser inom ohälsoområdet. Ökningen
            av de långtidssjuka fortsätter. Över hundra tusen har varit sjukskrivna
            i över ett år. Kostnaderna rakar i höjden och tränger naturligtvis
            ut utrymme för andra insatser.
          </note>
          <note>
            Det krävs en strategi för hälsa i arbetslivet. De utredningar
            som vi har tillsatt visar mycket tydligt att en stor del av den
            ohälsa som vi nu ser är relaterad till arbetsplatserna. Det krävs
            ett helhetsgrepp. Det krävs en sammanhållen strategisk satsning
            för förbättrade arbetsvillkor och hälsa i hela arbetslivet. Det
            krävs kraftfulla åtgärder, det krävs ett mycket brett spektrum
            av åtgärder och det krävs förslag inom flera olika sektorer.
          </note>
          <note>
            Vi har tillsatt en särskild arbetsgrupp med företrädare för tre
            olika departement: Socialdepartementet,
          </note>
          <note>
            Näringsdepartementet och Finansdepartementet. Vi har en särskild
            utredare som nu kommer att lägga fram en slutrapport i slutet
            av detta år som kommer att bli ytterligare ett steg på det elvapunktsprogram
            som vi har presenterat i budgetpropositionen.
          </note>
          <note>
            Det handlar om att angripa orsakerna till den ohälsa vi ser.
            Det handlar om att göra någonting åt problemen. Det handlar om
            att förebygga ohälsa i arbetslivet. Det handlar om möjlighet till
            snabb återgång till arbetsplatsen, och det handlar om att förbättra
            enskildas välfärd.
          </note>
          <note>
            Det handlar också om att få människor att stanna kvar länge på
            arbetsmarknaden och att bereda arbetshandikappade arbete. Det
            är nödvändigt, därför att vi måste se till att ha ett stort arbetskraftsutbud,
            och det är som vi alla vet så oerhört viktigt för att kunna se
            till att vi har en ökad tillväxt och för att vi ska kunna klara
            av att även i framtiden leva i ett välfärdssamhälle.
          </note>
          <note>
            Det elvapunktsprogram som vi har presenterat har i en del fall
            avvisats helt från en del partier, i annat fall bemötts relativt
            positivt från en del håll. Man har sökt kompletteringar. Men det
            finns också de som söker de enkla lösningarna på den mycket komplexa
            problematik vi ser, och det har jag kanske mindre respekt för.
          </note>
          <note>
            Först och främst handlar det om att skapa nationella mål för
            en ökad hälsa i arbetslivet. Det här är oerhört viktigt. Vi har
            gjort det inom andra politikområden, och vi vet hur oerhört effektivt
            det är för att se till att skapa ett sammanhållet arbete på många
            olika nivåer inom arbetslivet. Jag tror att det är en mycket konstruktiv
            väg att gå, och då ska det naturligtvis vara så att parterna på
            arbetsmarknaden ska medverka i det arbetet.
          </note>
          <note>
            Det för mig till nästa punkt, som handlar om trepartssamtalen.
            Det är oerhört viktigt, därför att vi vet att den ohälsa som vi
            nu ser har sin grund i hur arbetsplatserna fungerar. Det handlar
            om makt, inflytande, organisation, ledning och arbetsmiljö. Ska
            det här få effekt krävs det naturligtvis att vi har parterna med
            oss i det arbetet.
          </note>
          <note>
            När det gäller den tredje punkten om de ekonomiska drivkrafterna
            anvisar vi en tänkbar idé, och det är den förlängda sjuklöneperioden.
            Men det kan naturligtvis finnas andra förslag. Själva idén bakom
            detta är att de arbetsgivare som förmår ha en låg sjukfrånvaro
            också ska premieras. Sjukförsäkringen betalas i dag genom sjukförsäkringsavgiften,
            och i dag delar alla lika på den kostnaden. Med ett större ansvar,
            som är relaterat till ohälsan, skulle det innebära att de arbetsgivare
            som klarar av ohälsan på sina arbetsplatser fick en lägre avgift
            för sjukförsäkringen.
          </note>
          <note>
            Den fjärde punkten handlar om att utveckla arbetsmiljöarbetet.
            Det handlar om företagshälsovården. Till skillnad från Desirée
            Pethrus Engström anser jag och flera med mig att företagshälsovården
            inte fungerar särskilt bra i dag. Det handlar alltså om att utveckla
            metodiken, att satsa ännu mer på företagshälsovården, att få företagshälsovården
            att göra det den ska göra, nämligen ta del i hur det fungerar
            ute på arbetsplatserna. Det handlar om att satsa mycket mer när
            det gäller skyddsombuden och deras utbildning. Hälsoboksluten
            är jätteviktiga för att visa på hur kostnaderna ser ut för ohälsan.
            Det är oerhört viktigt att kunna visa upp de kostnaderna.
          </note>
          <note>
            Den sjätte punkten handlar om hur vi inom den offentliga sektorn
            genom olika försöksverksamhet ska hitta de rätta metoderna och
            de insatser som krävs för att komma till rätta med ohälsan inom
            den offentliga sektorn. Det är oerhört viktigt. Det finns ett
            stort intresse och ett stort engagemang för att delta i detta
            arbete.
          </note>
          <note>
            Den sjunde punkten handlar om förnyelse av rehabiliteringsarbetet.
            Det handlar om att sätta individen i centrum, att se till att
            få en individanpassad rehabilitering och att få en tidig insats.
            Det handlar också om att ha en enhetlig metodik i handläggningen
            på våra försäkringskassor. Det krävs ett mycket bättre samarbete
            mellan försäkringskassorna och arbetsförmedlingarna. Det handlar
            också om nya effektiva former för hela sjukskrivningsprocessen.
          </note>
          <note>
            Det leder mig också till den punkt som handlar just om sjukskrivningsprocessen,
            som Margit Gennser tidigare var inne på. Det är mycket som talar
            för att det som Margit Gennser tog upp också ska inrymmas i det
            arbete som återstår inom den punkten.
          </note>
          <note>
            Den åttonde punkten handlar om hur vi inom den befintliga lagstiftningen
            ska kunna göra justeringar som underlättar handläggningen och
            förbättrar effektiviteten inom försäkringskassans område. Det
            handlar t.ex. om den fördjupade bedömningen efter den
          </note>
          <note>
            28:e dagen, som naturligtvis borde kunna rationaliseras. Det
            är klart att det inte är vettigt att upprätta rehabiliteringsplaner
            om man vet att återgången till arbetet är helt beroende av att
            benet läker ihop om man har brutit benet - då ska man naturligtvis
            inte upprätta några rehabiliteringsplaner. Det handlar om att
            resurserna används och insatserna görs där de är av stor betydelse.
          </note>
          <note>
            Statistiken behöver förbättras, och vi behöver mer forskning
            inom det här området.
          </note>
          <note>
            Sammantaget, tillsammans med den elfte punkten om förbättrad
            tillgänglighet inom vården, tror jag att vi lägger en bra grund
            för ett gemensamt arbete inom det här området som kommer att fortsätta
            och ha sin grund i den rapport som Jan Rydh kommer att lämna i
            slutet av detta år.
          </note>
          <note>
            Anf. 209 DESIRÉE PETHRUS ENG-
          </note>
          <note type="speaker">
            STRÖM (kd) replik:
          </note>
          <note>
            Herr talman! Berit Andnor säger att det är ett kraftfullt och
            sammanhållet program, och min fråga är: Hur snabbt räknar regeringen
            med att få effekt och se en vändning i sjukskrivningskostnaderna,
            som nu har skenat i flera år? Det är det ena.
          </note>
          <note>
            Det andra är sjuklöneperioden. Gerhard Larsson övervägde den
            delen men ansåg att det inte var rimligt, därför att det fanns
            risker med just personer som har kroniska sjukdomar osv. Varför
            vill ni inte gå på
          </note>
          <note>
            Gerhard Larssons förslag?
          </note>
          <note type="speaker">
            Anf. 210 BERIT ANDNOR (s) replik:
          </note>
          <note>
            Herr talman! En del av de insatser som vi föreslår tar det naturligtvis
            lite tid att få fullt genomslag för.
          </note>
          <note>
            Det är vi fullt på det klara med. En del förslag i det här elvapunktsprogrammet
            kommer naturligtvis att ha en snabbare effekt. Men det som är
            viktigt är att se till helheten, att ta helhetsgreppet, att se
            komplexiteten i de svårigheter som vi i dag ser på arbetsplatserna
            och när det gäller ohälsoarbetet. Man ska inte göra det för enkelt
            för sig, som en del av de partier som finns i denna riksdag vill
            göra.
          </note>
          <note>
            När det handlar om sjuklöneperioden har vi lyft upp den som oerhört
            viktig, därför att det krävs ekonomiska drivkrafter, tror jag,
            för att få de rätta incitamenten ute på arbetsplatserna och få
            arbetsgivarna att vidta de åtgärder som krävs.
          </note>
          <note>
            När det gäller det kristdemokratiska alternativet gör man det
            oerhört enkelt för sig. Det är fler karensdagar, förändrade beräkningar
            när det gäller SGI och rehabiliteringsförsäkring. Sedan är det
            punkt och slut för Kristdemokraterna.
          </note>
          <note>
            Anf. 211 DESIRÉE PETHRUS ENG-
          </note>
          <note type="speaker">
            STRÖM (kd) replik:
          </note>
          <note>
            Herr talman! Jag måste verkligen opponera mig mot att det är
            ett enkelt förslag. Den rehabiliteringsförsäkring som Gerhard
            Larsson har lagt ett förslag om är ett mycket mer kraftfullt instrument
            än det ni föreslår i de här elva spridda punkterna.
          </note>
          <note>
            När det gäller sjuklöneperioden såg Gerhard Larsson i sin utredning
            att det var bättre med den här försäkringen, där man fonderar
            sjukförsäkringsavgiften. Där tar alla ett solidariskt ansvar för
            att kostnaderna går upp eller ned. Det finns ett gemensamt incitament,
            men det slår inte på den enskilde individen, som riskerar att
            drabbas om han t.ex. har en kronisk sjukdom. Det tycker jag att
            Socialdemokraterna borde vara medvetna om.
          </note>
          <note type="speaker">
            Anf. 212 BERIT ANDNOR (s) replik:
          </note>
          <note>
            Herr talman! Gerhard Larssons utredning är en del i det arbete
            som just nu pågår och som Jan Rydh är ansvarig för. Hans ansvar
            är att lägga fram en handlingsplan för ett friskare arbetsliv.
            Den rapporten kommer i slutet av detta år. Det är en slutrapport,
            och den inrymmer en rad av de olika förslag som bl.a.
          </note>
          <note>
            Gerhard Larsson har tagit fram, men också Jan Rydh i sin sjukförsäkringsutredning.
            Detta är ett helhetsgrepp.
          </note>
          <note>
            Detta är ett elvapunktsprogram, som verkligen ser till att göra
            något åt problemen och att gå till roten med de problem vi ser
            inom arbetslivet i dag. Det bygger på de mångas medverkan, och
            det bygger på ett brett spektrum av åtgärder. Det kräver insatser
            på flera olika nivåer, och det kräver en nära samverkan mellan
            parterna på arbetsmarknaden. Det är bara så som vi verkligen kan
            göra någonting åt ohälsan i arbetslivet.
          </note>
          <note type="speaker">
            Anf. 213 LARS ELINDERSON (m):
          </note>
          <note>
            Herr talman! Jag hade för några veckor sedan möjlighet att på
            plats studera den amerikanska rättighetslagstiftningen för funktionshindrade,
            ADA -
          </note>
          <note>
            Americans with Disabilities Act. Under fyra dagar träffade jag
            företrädare för centrala, delstatliga och lokala myndigheter,
            intresseorganisationer, politiker och enskilda som arbetar med
            integrationsfrågorna i ett mycket brett perspektiv.
          </note>
          <note>
            När man besöker USA slås man av skillnaden i synen på den enskildes
            rättigheter mot vad som är vanligt i Sverige. Det finns mycket
            i den amerikanska rättstraditionen och, inte minst, det amerikanska
            rättssystemet som skiljer sig från Sverige och som vi inte vill
            importera. Men det finns också, inte minst när det gäller civil
            rights-lagstiftningen, mycket mer som vi har att lära och som
            vi skulle kunna översätta till svenska förhållanden.
          </note>
          <note>
            När det gäller handikappolitiken i Sverige råder det en stor
            samstämmighet om den allmänna, övergripande inriktningen på hur
            tillgänglighetsfrågorna ska bedrivas i vårt land. Det är framför
            allt att utgångspunkten för politiken ska vara att samhället ska
            utformas så att alla människor oavsett etnisk bakgrund, kön, ålder
            eller funktionshinder så långt som möjligt kan bli delaktiga i
            samhällslivets olika delar och ta del av det dagliga livets utbud
            av varor och tjänster inom olika områden.
          </note>
          <note>
            Vi är också överens om att människor med funktionshinder behöver
            olika former av stöd, så att begränsningar och hinder i den dagliga
            tillvaron i rimlig utsträckning kan kompenseras genom personligt
            stöd, tekniska hjälpmedel och anpassning, ekonomiska bidrag etc.
          </note>
          <note>
            Men samtidigt har under senare år skillnaderna mellan regeringen
            och oss moderater blivit allt tydligare både när det gäller hur
            funktionshindrades individuella rättigheter ska stärkas och hur
            service och olika stödjande verksamheter ska organiseras så att
            de enskilda själva kan påverka utformningen.
          </note>
          <note>
            Vi moderater vill stärka medborgarnas möjligheter att hävda sin
            rätt gentemot företag, myndigheter och organisationer. I det hänseendet
            anser vi att vi har mycket att lära av den amerikanska lagstiftningen.
            Vi betonar också vikten av att funktionshindrade själva kan påverka
            utformningen och omfattningen av de stödinsatser som ges. Valfrihet
            och flexibilitet är begrepp som har ett egenvärde i synnerhet
            för personer som behöver olika former av stöd för att kunna välja.
          </note>
          <note>
            Socialdemokratisk handikappolitik har tvärtom en socialpolitisk
            eller sjukvårdspolitisk utgångspunkt.
          </note>
          <note>
            Den traditionella socialdemokratiska politikens viktigaste ambition
            är, inom ramen för de offentliga monopolen, att erbjuda funktionshindrade
            ett vård- och serviceutbud som i sig ska medföra att funktionshindrade
            kan leva ett bra liv. Detta synsätt är enligt vår uppfattning
            i sig hämmande och snarare hindrar än stöder funktionshindrades
            integration i samhället.
          </note>
          <note>
            Den amerikanska lagstiftningen, emellertid, har på ett radikalt
            sätt vänt på fokus i den politiska debatten och på kort tid nått
            betydligt längre i ambitionen att göra samhällslivets olika delar
            tillgängliga för funktionshindrade. I spåren av civil rights-rörelsen
            på 60-
          </note>
          <note>
            talet har företrädare för utsatta grupper, bl.a. människor med
            olika funktionshinder, argumenterat för lagfästa rättigheter som
            bygger på generella förbud att diskriminera människor på grund
            av etnisk bakgrund, funktionshinder, tro, kön, sexuell läggning
            etc.
          </note>
          <note>
            Sedan drygt 20 år tillbaka har en lagstiftning växt fram som
            syftar till att integrera människor med olika former av funktionshinder
            i samhället. För tio år sedan antog kongressen Americans with
            Disabilities
          </note>
          <note>
            Act. Denna lagstiftning förbjuder diskriminering av funktionshindrade
            och slår bl.a. fast att alla lokaler, offentliga och kommersiella
            verksamheter, utbildningsinrättningar etc. ska vara tillgängliga
            för alla.
          </note>
          <note>
            Diskrimineringsförbudet omfattar arbetsmarknaden och transport-
            och reseområdet, men också så vitt skilda områden som tekniska
            produkter, personligt stöd, rehabilitering, sjukvård och särskilt
            boende -
          </note>
          <note>
            tjänster som i vårt land i allmänhet omfattas av det offentliga
            ransonerade vård- och serviceutbudet.
          </note>
          <note>
            En särskild myndighet inom justitiedepartementet har till uppgift
            att bevaka den enskildes intressen och att garantera att lagarna
            uppfylls i varje enskilt fall som anmäls till myndigheten.
          </note>
          <note>
            Empowerment är det nyckelord som man använder i detta sammanhang.
            Genom en rättighetsbaserad lagstiftning kombinerad med fastställda
            normer och regler för varje enskilt samhällsområde har funktionshindrade
            och deras intresseorganisationer givits redskap att själva bevaka
            sina rättigheter, med en anmärkningsvärd framgång på kort tid.
          </note>
          <note>
            Enligt vår uppfattning beror framgången för den amerikanska lagstiftningen
            på handikappområdet på att funktionshindrade fått sina individuella
            rättigheter garanterade i lag samtidigt som kännbara sanktioner
            införts för brott mot dessa rättigheter. Vi anser att svensk lagstiftning
            bör utvecklas i samma riktning.
          </note>
          <note>
            Också på andra områden än handikappolitiken står den traditionella
            socialdemokratiska myndighetsmodellen i vägen för en utveckling
            av politiken i riktning mot en rättighetsbaserad politik. Man
            säger nej till valfrihet och vårdgaranti inom sjukvården.
          </note>
          <note>
            Man motsätter sig alternativa vårdgivare och fristående rehabiliteringsenheter.
            Man bromsar etableringen av fristående skolor och avvecklar samtidigt
            flera av de specialskolor som varit särskilt anpassade för elever
            med särskilda behov. Man säger nej till införandet av en hjälpmedelsgaranti
            som skulle öka utbudet av nya tekniska hjälpmedel och samtidigt
            ge funktionshindrade ökade möjligheter att välja lämpliga hjälpmedel.
            I stället slår man vakt om en handikappolitik som bygger på monopol
            och generella lösningar som alla handikappade, oavsett egna önskemål,
            förväntas anpassa sig till.
          </note>
          <note>
            Det är sammanfattningsvis en klar kontrast mellan socialdemokraternas
            ord om att stärka individens ställning och den verklighet som
            alltfler handikappade upplever just på grund av den socialdemokratiska
            politiken.
          </note>
          <note>
            En av de grundläggande förutsättningarna för att funktionshindrade
            ska ges en reell möjlighet att leva ett så normalt liv som möjligt
            är en god tillgång på hjälpmedel av olika slag. Väntan på hjälpmedel
            riskerar att försvåra ett funktionshinder. Väntan kan också leda
            till försämrat självförtroende och utslagning från arbetsmarknaden,
            samtidigt som den ofta innebär ökade kostnader inom andra sektorer
            av samhället, t.ex. inom sjukförsäkringen och den kommunala hemtjänsten.
          </note>
          <note>
            Herr talman! Rätten till föräldraskap fastslås i
          </note>
          <note>
            FN:s standardregler. I den proposition som låg till grund för
            LSS fördes ett resonemang om att föra in ett femte kriterium,
            nämligen rätten till föräldraskap.
          </note>
          <note>
            Då detta ansågs vara en komplicerad fråga aviserade regeringen
            att man ville återkomma till riksdagen i denna fråga. Tyvärr har
            inte så skett, men frågan är fortfarande aktuell. Därför har vi
            moderater föreslagit att ett femte kriterium läggs till som innebär
            att de behov som föräldraskapet genererar ska kunna tillgodoräknas
            som grundläggande behov enligt LSS.
          </note>
          <note type="speaker">
            Anf. 214 SVEN BRUS (kd):
          </note>
          <note>
            Herr talman! Sju av tio svenskar säger i en Sifoundersökning
            att de inte tror att samhället kan garantera den vård och omsorg
            som gör att de känner trygghet inför att åldras. Det är uppenbart
            att alltför många misstror om inte vår vilja så dock vår förmåga
            att erbjuda en värdig vård den dag behovet finns där.
          </note>
          <note>
            Dessa tydliga signaler visar på en förtroendekris som vi som
            fått ett politiskt ansvar måste ta på största allvar.
          </note>
          <note>
            Det går naturligtvis att ha olika teorier om vad detta misstroende
            och oron bottnar i. Varje larmrapport om vanvård och missförhållanden
            lämnar säkert sitt bidrag. Också denna vecka har vi läst om tragiska
            händelser på äldreboenden som t.o.m. inneburit dödlig utgång i
            något fall.
          </note>
          <note>
            Även om varje sådan situation är mer undantag än regel är det
            ändå förödande för tilltron till den värdiga vården. För den enskilda
            och utsatta människan är det ingen tröst i det läget att hon måhända
            är ett undantag. Den goda vården är ju trots allt övervägande.
          </note>
          <note>
            Men en god och värdig vård måste alltid ta sin utgångspunkt i
            den enskilda människan, och främst i den lilla och utsatta människans
            situation.
          </note>
          <note>
            Hur ska vi då återställa förtroendet för vården av de äldre?
            Även om det kan förefalla förenklat kan man ändå inte blunda för
            att det till stor del handlar om tillräckliga resurser hos den
            som har huvudansvaret, nämligen kommunen. Det finns ingen kommunpolitiker
            som vägrar sina äldre invånare en god vård på grund av bristande
            insikt om behoven. Det handlar naturligtvis heller inte om brist
            på god vilja. Det är i grund och botten en fråga om ekonomiska
            resurser.
          </note>
          <note>
            Verksamheten kan förvisso utvecklas på många sätt, men ytterst
            är den krassa verkligheten att mer pengar till vården ger möjlighet
            att skaffa fler vårdplatser och anställa mer personal - två viktiga
            förutsättningar för att kunna fullgöra sitt åtagande.
          </note>
          <note>
            De stora neddragningarna i kommunerna under
          </note>
          <note>
            90-talet har drabbat de äldre hårt. Medan den äldre befolkningen
            har ökat har både hemtjänstinsatser och tillgång på vårdplatser
            gått i motsatt riktning. Att hemtjänsttimmarna minskar för de
            äldre med små behov och läggs på de tunga vårdbehoven kan naturligtvis
            te sig naturligt, men det finns anledning att befara att frånvaron
            av de små insatserna också skapar ett slags isolering och utsatthet
            som i sin tur gör att de tunga behoven kommer snabbare. Det är
            en ond cirkel.
          </note>
          <note>
            De kanske hårdast drabbade är ändå de ca 4 800
          </note>
          <note>
            äldre som enligt Socialstyrelsens och länsstyrelsernas undersökning
            förra året väntade på en plats i kommunalt äldreboende. Av dessa
            hade 2 800 fått ett biståndsbeslut, och hos övriga 2 000 hade
            man konstaterat behovet av ett särskilt boende men inte fattat
            något biståndsbeslut. Om man vet något om kriterierna för ett
            biståndsbeslut och för ett konstaterat behov av särskilt boende
            vet man också att de här nästan
          </note>
          <note>
            5 000 äldre och inte minst deras anhöriga befinner sig i en minst
            sagt brydsam och bekymmersam situation.
          </note>
          <note>
            Det här ställde jag en interpellation om till socialministern
            i maj månad. I dag när jag frågade honom här i kammaren om vad
            som hade hänt med den uppföljande undersökning som då ställdes
            i utsikt framstod det klart att regeringen varken i maj månad
            eller nu i oktober månad hade någon uppfattning om vad man vill
            göra åt det här förhållandet. Det är dystert.
          </note>
          <note>
            Herr talman! Vi kristdemokrater är djupt bekymrade över den drastiska
            minskningen av antalet vårdplatser i Sverige sedan mitten av 80-talet.
            Ett minskat antal platser i landstingsvården kan naturligtvis
            förklaras, och t.o.m. försvaras, med hänvisning till vårdens utveckling
            och kortare vårdtider. Det mesta av det är naturligtvis positivt,
            både för den enskilda patienten och för samhällsekonomin. Men
            ytterst drabbas ändå de äldre och de långvarigt sjuka av det minskade
            antalet vårdplatser. Till dem hör de 4 800
          </note>
          <note>
            som väntar på platser i kommunala äldreboenden, platser som inte
            finns.
          </note>
          <note>
            Vi kristdemokrater har pekat på ett behov av
          </note>
          <note>
            20 000 nya vårdplatser inom en tioårsperiod, och vi har i våra
            budgetalternativ skjutit till större resurser till kommuner och
            landsting, bl.a. för att underlätta den satsningen. Nu kan inte
            allt åstadkommas genom ökade statsbidrag, utan det måste också
            till lokala prioriteringar och tillväxt i de kommunala ekonomierna.
            De nya platserna måste komma till inte minst i kommunerna. Det
            handlar om sjukhem, gruppboenden och s.k. mellanvårdsformer, vårdformer
            som täpper till springorna mellan vårdhuvudmännen, kommuner och
            landsting. Om det är något som bidrar till den oro och misstro
            som jag nämnde om i början, så är det utsikten att bli klassad
            som medicinskt färdigbehandlad och hamna i springan mellan de
            två huvudmännen och de två aktörerna. Vi anser att vården måste
            utgå från människan och inte från den för dagen gällande organisationen
            och de rutor som vi har ritat upp.
          </note>
          <note>
            Herr talman! Även vårdens personal lever i en mycket utsatt situation.
            Frustrationen över att inte räcka till är påtaglig. Det här i
            kombination med låg lön, bristande utbildning och små möjligheter
            att utvecklas i yrkesrollen leder alltför ofta till utbrändhet.
            Vi kan se en accelererande ond cirkel när de som ska vårda andra
            samtidigt håller på att bli de stora vårdkonsumenterna. Det är
            betecknande att 60 % av den sysselsättningsökning som regeringen
            i dag berömmer sig av i själva verket grundar sig på ökande sjukskrivningstal.
            Uppgivenheten och bristen på förtroende för vårdpolitiken är påtaglig
            bland vårdens personal. Mot den bakgrunden ska man se Kommunförbundets
            rekryteringsbehov framför sig. Man talar om att 220 000 nya medarbetare
            behöver rekryteras under en tioårsperiod till kommunernas vård
            och omsorg. Om inte vi kommuner och vi från den offentliga sidan
            kan erbjuda en arbetsmiljö och förhållanden som är bättre än i
            dag är jag rädd att den rekryteringen inte kommer att lyckas särskilt
            väl.
          </note>
          <note>
            Herr talman! Sju av tio svenskar känner oro och misstror samhällets
            förmåga att ge dem en värdig vård. Det är någonting att ta på
            stort allvar, och det är någonting att förhålla sig till. Det
            är i hög grad genom prioriteringar och beslut i den här kammaren
            som vi kan återskapa förtroendet för vården och omsorgen om de
            äldre.
          </note>
          <note type="speaker">
            Anf. 215 CARL-AXEL JOHANSSON (m):
          </note>
          <note>
            Herr talman! De långa sjukskrivningarna ökar alltmer. Förutom
            ekonomiska konsekvenser ger det framför allt en bild av hur Sverige
            mår. Sverige mår inte bra. Men skulle Sverige kunna må bättre?
            Används de resurser som finns tillgängliga på bästa sätt?
          </note>
          <note>
            Jag ifrågasätter att så är fallet.
          </note>
          <note>
            Statens intäkter från sjukförsäkringsavgiften som betalas i arbetsgivaravgifterna
            och som bl.a. ska finansiera sjukskrivningar och rehabiliteringar
            uppgick för år 2000 till 74 600 miljoner kronor, medan motsvarande
            utgifter uppgick till 36 500 miljoner kronor.
          </note>
          <note>
            Kostnader för förtidspensionering uppgick till 47 700
          </note>
          <note>
            miljoner kronor.
          </note>
          <note>
            Under år 2000 tog staten alltså in 38 000 miljoner kronor mer
            än vad som användes till sjukpenning och för rehabilitering. Dessa
            pengar skulle kunna användas på ett bättre sätt med ett nytt regelverk
            med syfte att minska förtidspensioneringarna. Nu handhas intäkten
            mer som en skatt utan att vara öronmärkt för den försäkring i
            det sociala trygghetssystem som den faktiskt är. Staten åtar sig
            genom denna avgift egentligen ansvaret för en effektiv rehabilitering
            men vill gärna föra över detta ansvar alltmer till exempelvis
            arbetsgivaren. Staten tar gärna in avgifterna, herr talman, men
            vill också gärna avsäga sig sitt ansvar.
          </note>
          <note>
            Sjukskrivning sker för att man inte klarar av sitt ordinarie
            arbete. Hos arbetsgivaren, stor eller liten, offentlig eller privat,
            finns ofta begränsade möjligheter till andra arbetsuppgifter varför
            omplaceringar riskerar att bli ett misslyckande med temporära
            lösningar där långsiktigheten lyser med sin frånvaro.
          </note>
          <note>
            Arbetsgivaren, liksom arbetstagaren, pressas av rehabiliteringskraven
            att ta fram arbete som är mer eller mindre lämpliga på sikt, bara
            det blir någon form av sysselsättning. Misslyckanden undergräver
            återkomsten för den som är sjukskriven och riskerar framför allt
            att förstärka sjukdomsbilden.
          </note>
          <note>
            För att rehabiliteringen ska bli framgångsrik fordras också kunskap
            om arbetsmarknaden i stort. Då ökar förutsättningen att hitta
            andra lämpliga arbeten som inte finns hos den ordinarie arbetsgivaren.
            Denna kompetens har inte försäkringskassan men väl arbetsförmedlingen.
            Samarbetet dem emellan förhindras dock många gånger av olika regelverk.
            Arbetsförmedlingen har inte ansvar så länge sjukskrivningen pågår,
            än mindre om sjukbidrag beviljats. Då står man inte till arbetsmarknadens
            förfogande. Dessutom kan en arbetslös som varit sjukskriven men
            som inte längre uppfyller kraven för sjukskrivning ändå anses
            ha betydande arbetshinder av medicinska skäl som gör att han eller
            hon inte står till arbetsmarknadens förfogande. Då kan arbetslöshetsersättning
            förvägras.
          </note>
          <note>
            Då återstår socialbidrag från kommunen. Alla dessa olika regelverk
            måste ses över, och det skyndsamt.
          </note>
          <note>
            Herr talman! Jag skulle vilja påstå att trygghetssystemen har
            blivit så trygga att de har låst sig fast.
          </note>
          <note>
            Än mindre släpper de in varandra i respektive ansvarsområde.
            Vi har blivit fångna i våra trygghetssystem.
          </note>
          <note>
            Rörligheten på arbetsmarknaden låses in alltmer, beroende på
            dessa rigida trygghetssystem, och rehabiliteringen blir för ensidigt
            inriktad. Detta kommer att förstärkas vid ett eventuellt ökat
            arbetsgivarinträde. Dessutom är det dags att ifrågasätta sjukskrivningen
            som ett administrativt instrument i detta sammanhang. Finns det
            någon undersökning som visar att sjukskrivningar minskar sjukfrånvaron
            och ökar möjligheterna till en lyckosam rehabilitering? Visar
            inte verkligheten motsatsen? Ju längre sjukskrivning, desto svårare
            synes det bli med en återgång till arbetslivet. Många diskussioner
            och utredningar har lagts ned på hur sjukskrivningsblanketten
            ska se ut, och mer och mer information ska skrivas på blanketten.
          </note>
          <note>
            Ingen värdering har genomförts där man objektivt har kunnat bekräfta
            att sjukskrivningen, som ett försäkringstekniskt administrativt
            instrument, minskar sjukförsäkringskostnaderna, förkortar sjukskrivningens
            längd eller förbättrar förutsättningarna för en lyckosam rehabilitering.
            Det verkar rimligt att ifrågasätta sjukintygets värde. Hjälper
            det, eller stjälper det? Därför måste olika projekt utformas där
            nuvarande administrativa sjukskrivande kan värderas.
          </note>
          <note>
            Herr talman! Jag anser därför att beslut måste fattas som innebär
            att den lokala försäkringskassan och arbetsförmedlingen får ett
            gemensamt regelverk som kompletterar varandras kompetenser. Vidare
            måste arbetsförmedlingens uppdrag förändras så att insatserna
            riktas mot människor med arbetshinder av olika slag. Arbetsförmedlingen
            har ingen anledning att konkurrera med andra framväxande förmedlingar
            om friska och fullt arbetsföra medborgare.
          </note>
          <note>
            För att sjukskrivningens värde ska kunna värderas måste geografiska
            projektområden framtas där formen för nuvarande sjukskrivningsförfarande
            behålls, och andra likvärdiga geografiska områden identifieras
            där sjukskrivningen sker efter andra former, t.ex. ett samråd
            mellan försäkringskassan eller arbetsgivaren och den sjuke. Sjukpenning
            och arbetslöshetsersättning borde döpas om till rehabiliteringspenning
            och omfatta insatser som behövs för att återgång till arbete ska
            kunna ske, oavsett om arbetshindret utgörs av sjukdom eller annan
            icke-medicinsk orsak. Sjukförsäkrings-, arbetsmarknads- och arbetsskadeavgiften
            i arbetsgivaravgifterna skulle kunna slås samman till en enda
            rehabiliteringsavgift och tydliggöras som en försäkringsavgift.
            Det är då troligt att denna avgift markant kan sänkas.
          </note>
          <note>
            Herr talman! Det är dags för en politik som öppnar rörligheten
            på arbetsmarknaden, även för dem som för tillfället står utanför
            på grund av sjukskrivning, arbetslöshet eller socialbidragsberoende,
            och avskaffar inlåsningseffekterna i nuvarande rigida och otidsenliga
            trygghetssystem.
          </note>
          <note type="speaker">
            Anf. 216 INGER RENÉ (m):
          </note>
          <note>
            Herr talman! Låt mig börja med att ge en eloge till demokratiministern.
            Om jag läst rätt är det endast fem ministrar eller statsråd som
            kommer att delta i den allmänpolitiska debatten. Det tycker jag
            är alldeles för lite. Men jag är glad att demokratiministern hedrar
            oss med sin närvaro i denna sena timme.
          </note>
          <note>
            Vid den första allmänpolitiska debatt jag var med om, för ganska
            många år sedan, var Daniel Tarschys ordförande i socialutskottet.
            När vi skulle debattera en torsdagskväll, möjligen ännu lite senare
            än nu, var det lika lite folk i kammaren som nu - men det fanns
            inget statsråd. Han blev så arg - eller förtretad kanske man ska
            säga för protokollets skull - att han sade: Nu går vi hem! Det
            finns ingen att debattera med! Och så gick vi samfällt hem. Men
            nu får vi stanna kvar.
          </note>
          <note>
            Jag ska inleda det här avsnittet, som handlar om demokratifrågor,
            inte med att tala om demokrati som sådan, t.ex. med avstamp i
            Demokratiutredningen, utan i stället med att tala om försvaret
            av de demokratiska värdena. Dessvärre är det en fråga som blir
            mer och mer aktuell för varje dag som går.
          </note>
          <note>
            Ett fritt samhälle är öppet, demokratiskt och pluralistiskt -
            byggt på respekt för den enskilde, allmän och lika rösträtt, maktdelning,
            marknadsekonomi och styre under lagarna. Varje medborgare är fri
            inte bara att välja politiska representanter utan framför allt
            att fatta egna beslut och söka sin egen väg i livet.
          </note>
          <note>
            Demokratin har aldrig varit okontroversiell. Än finns det totalitära
            och auktoritära samhällssystem i vår värld. Även i Sverige ifrågasätts
            demokratin stundtals, främst av socialister. Medan yttrande- och
            demonstrationsfriheten skyddar också dem som vill ifrågasätta
            är det också av avgörande betydelse att kunskap sprids om de totalitära
            staternas brutala ordning.
          </note>
          <note>
            Våld eller rättighetskränkningar i politiska syften får aldrig
            accepteras. När mötesfrihet hotas genom blockader, när människor
            hotas till liv och egendom av stenkastande aktivister eller när
            terrorister riktar attentat mot den fria världens institutioner
            - då måste den demokratiska staten försvara sina medborgare mot
            våldsverkarna. Inte minst genom de kravaller som utbröt i samband
            med EU-toppmötet i Göteborg tidigare i år har frågan om politiskt
            våld aktualiserats.
          </note>
          <note>
            Jag kommer att ta upp några olika förslag som syftar till att
            försvara friheten och demokratin.
          </note>
          <note>
            Det första och kanske viktigaste är att värna den rättsstat,
            med sin polis och sitt rättsväsende, som har till uppgift att
            försvara det fria samhället mot våldsamma angrepp. Det andra är
            att upplysa om totalitära regimers, som kommunistiska och nationalsocialistiska
            staters, brott mot mänskligheten. Det tredje är att det offentliga
            inte med bidrag ska stödja organisationer som använder politiskt
            våld eller aktiviteter som innebär lagöverträdelser. Det fjärde
            handlar om strängare straff för dem som hotar politiska företrädare.
            Jag kommer också, om tiden räcker till, att beröra äganderätten
            som ett fundament när det gäller demokratin.
          </note>
          <note>
            Idén om ett fritt och öppet demokratiskt samhälle är kontroversiell,
            ifrågasatt och i delar av världen fortfarande bespottad. De terrordåd
            som tisdagen den
          </note>
          <note>
            11 september drabbade USA blev för oss alla en brutal påminnelse
            om detta. Det fria, öppna och demokratiska samhällets livsluft
            är möjligheten att ifrågasätta etablerade uppfattningar samt skyddet
            av de avvikande och i majoritetens tycke kanske rent befängda
            åsikterna, religionerna och livsstilarna. Bara genom att i det
            öppna samtalet och genom det fria levnadsvalets exempel demonstrera
            demokratins överlägsenhet kan den vinnas för framtida generationer.
          </note>
          <note>
            Lika självklart är att varje form av våldshandling, varje kränkning
            av demokratins grundläggande frioch rättigheter, är oacceptabel.
            I en demokrati har alla
          </note>
          <note>
            - genom yttrandefrihet, fria medier, organisationsfrihet, demokratiska
            val, offentlighetsprincipen och annat - möjlighet att övertyga
            andra. De som väljer våldets och kränkningarnas väg har däremot
            satt sig över andra människors vilja och värdighet. I försvaret
            för demokratin måste rättsstaten stå stark och kompromisslös mot
            dem som använder våld och kränkningar som politisk metod.
          </note>
          <note>
            Mötesfrihet måste garanteras alla, även dem med åsikter som avviker
            från majoritetens eller våldsverkarnas åsikter. Människor måste
            kunna känna sig trygga till liv och egendom även vid demonstrationer
            och manifestationer. Det kräver att poliserna är tillräckligt
            många och välutrustade och att straffen för överträdelser är avskräckande.
            Om polis och rättsväsende inte är tillräckligt starka finns risken
            att det i stället är medborgerliga friheter som beskärs på ett
            sätt som skapar ett bedrägligt lugn. Det är inte genom att ha
            godtyckliga befogenheter som polisen ska kunna stoppa och domstolarna
            bestraffa våldsverkare.
          </note>
          <note>
            Inskränkningar i demonstrations- och mötesfrihet får inte bli
            svaret på maskerade aktivisters vandalisering.
          </note>
          <note>
            I stället måste rättsstaten ha resurser för att kunna upprätthålla
            alla medborgerliga friheter.
          </note>
          <note>
            I Sverige är det främst olika grupper av extrema socialister
            som förespråkar demokratins avskaffande.
          </note>
          <note>
            Det handlar vanligen om vänsteranarkister, kommunister eller
            nationalsocialister och fascister. Rörelserna förenas i dag i
            sitt motstånd mot kapitalism, mot globalisering, mot den politiska
            demokratin och mot rättsstatens institutioner. Det är uppenbart
            att undervisning och samhällsdebatt inte har förmått förmedla
            tillräcklig kännedom om historiens illdåd och tillräcklig vaksamhet
            mot de antidemokratiska resonemangen.
          </note>
          <note>
            Det är bra, nödvändigt och förtjänstfullt att inte minst Göran
            Persson personligen engagerat sig i upplysningen om nationalsocialismens
            brott. Nu är det dags att också bredda denna upplysningskampanj
            till kommunismen.
          </note>
          <note>
            Det första handlade alltså om att värna rättsstaten.
          </note>
          <note>
            Det andra handlade om vikten av upplysning om kommunismens och
            nationalsocialismens brott. Nu kommer jag till organisationer
            som använder politiskt våld.
          </note>
          <note>
            Genom att låta våldsamma aktivister vara med på olika typer av
            demonstrationer ökar man det massmediala genomslaget. Den möjligheten
            använder dessa organisationer när det gäller att marknadsföra
            sina verksamheter. Sådana hänsyn är alltså viktigare för en organisation
            som ATTAC än respekt för mötesfrihet, enskilda människors egendom
            och enskilda polismäns liv och hälsa.
          </note>
          <note>
            Jag måste sluta med att säga att slutsatsen av detta är att de
            organisationer som mottar statliga bidrag för sin verksamhet inte
            får vara organisationer som samtidigt använder våld och brott
            för att idka sin verksamhet.
          </note>
          <note type="speaker">
            Anf. 217 INGVAR SVENSSON (kd):
          </note>
          <note>
            Herr talman! För att ett samhälle ska uppstå behövs ett antal
            människor som kan kommunicera med varandra och omfatta vissa gemensamma
            värderingar och värden. Varje samhälle utgår från en sådan värdebas,
            en etik, som klargör hur man bör uppträda mot varandra. Motiveringarna
            för en sådan gemensam värdebas kan i och för sig vara olikartade,
            men accepteras själva värdebasen - eller åtminstone ett minimum
            av den - kommer det att vara ett funktionsdugligt samhälle. Ordet
            samhälle syftar just på gemensam grund, på sammanhållning utifrån
            något.
          </note>
          <note>
            Herr talman! Värdebasen överförs från generation till generation,
            främst genom familjen. Även andra signalgivare har betydelse för
            denna internalisering:
          </note>
          <note>
            skolan, medier, kamrater, etc. Även rätten, utformad i en lagstiftning,
            är en av signalgivarna.
          </note>
          <note>
            Det är rätt intressant att konstatera hur åtminstone retoriken
            förändras över tiden. För inte så länge sedan var vi kristdemokrater
            relativt ensamma - på den partipolitiska arenan - om att diskutera
            värden och värderingarnas stora betydelse. Är det någon som förresten
            kommer ihåg de patetiska invändningarna mot en värdekommission?
            Den diskussionen är bara tre fyra år gammal. Nu i höst föreslår
            s-regeringen ett institut, Forum för levande historia. Det kallas
            t.o.m.
          </note>
          <note>
            myndighet och har i stort sett samma inriktning.
          </note>
          <note>
            Myndighetens uppdrag ska vara att främja arbete med, diskussion
            om och reflexion över demokrati, tolerans och mänskliga rättigheter
            i samtiden med utgångspunkt i Förintelsen. Verksamheten ska syfta
            till att stärka människors vilja att aktivt verka för alla människors
            lika värde. Hur var det nu med invändningen mot värdekommissionen,
            att det var för mycket att skriva folk på näsan vad de skulle
            tycka? Den har tydligen försvunnit.
          </note>
          <note>
            Värden har blivit på tapeten, inte minst efter den
          </note>
          <note>
            11 september. Och det är bra. Det visar också att man ibland
            är lite för snabb att döma ut initiativ som den om värdekommissionen.
            Värdena är lika viktiga för ett samhälle som en grund är för ett
            hus.
          </note>
          <note>
            Herr talman! En värdeneutral rättsstat är en omöjlighet. Ett
            samhälles grundvärden är förankrade i en bestämd gemenskap och
            bestäms av kulturarvet.
          </note>
          <note>
            Herr talman! En verklig samhällsgemenskap kan inte skapas utan
            demokrati, och en verklig demokrati kan byggas upp bara när den
            leds utifrån målet om en samhällsgemenskap. Demokrati handlar
            inte om majoritetsstyrelse utan om något vida mer. Helt grundläggande
            är de bakomliggande värdena, främst människovärdesprincipen och
            därmed också hänsyn till minoriteter, men också insikten om varje
            människas ofullkomlighet. Det är just insikten om den egna felbarheten
            som ger den ödmjukhet och förståelse som är nödvändig för en fungerande
            demokrati.
          </note>
          <note>
            Herr talman! Den danske statsrättsprofessorn Alf
          </note>
          <note>
            Ross konstaterar också i sin klassiker Varför demokrati? följande:
          </note>
          <note>
            "Den politiska metoden för utformningen av det mänskliga samlivet
            är icke en specialitet, som kan isoleras från vårt liv i övrigt.
            Den avspeglar och uppstår ur fundamentala mänskliga karaktärsegenskaper
            och återverkar själv på karaktärens utformning. Den är nära förbunden
            med vår känsla för människovärde, vår livsinställning och vår
            moraliska tro."
          </note>
          <note>
            Alf Ross beskriver länge och väl den demokratiska metoden, men
            det betyder ju inte att han anser att den är tillräcklig för att
            demokrati ska uppstå. Han talar nämligen just också om dess underliggande
            värden och då använder han begreppet den demokratiska mentaliteten.
            Den demokratiska mentaliteten har sin grund i respekten för medmänniskan.
            Ett värde.
          </note>
          <note>
            Herr talman! När Alf Ross definierar den demokratiska metoden
            gör han på följande sätt:
          </note>
          <note>
            "Idealtypen är den statsform i vilken de politiska funktionerna
            med maximal intensitet, effektivitet och extensitet utövas av
            folket på parlamentarisk nivå."
          </note>
          <note>
            Med intensitet avser han omfånget av den personkrets som får
            tillstånd att delta i omröstningar och val.
          </note>
          <note>
            Effektiviteten handlar om den verkningsgrad varmed folket förmår
            göra sina synpunkter gällande. I den mån folket verkar genom sina
            representanter beror effektiviteten på styrkan av den kontroll
            som folket kan utöva över sina representanter. Extensiteten handlar
            om omfattningen vari det folkliga inflytandet och kontrollen består,
            dvs. graden av verklig styrelse.
          </note>
          <note>
            Herr talman! Sverige har under lång tid utvecklat en demokratisk
            tradition. Men varje demokrati riskerar att fastna i olika former.
            Även Sverige har haft sådana tendenser. En levande demokrati förutsätter
            en politisk öppenhet och en förmåga att låta nya opinioner och
            nytt tänkande ta sig uttryck, att t.ex. våga ta debatten om var
            någonstans makten ska ligga - både i det vertikala perspektivet
            och i det horisontella.
          </note>
          <note>
            Och hur står det egentligen till med extensiteten och effektiviteten
            i synen på den lokala demokratin?
          </note>
          <note>
            De grundläggande bestämmelserna om den kommunala självstyrelsen
            återfinns i regeringsformen 1:1
          </note>
          <note>
            och 1:7. Det svenska folkstyret ska alltså förverkligas genom
            bl.a. kommunal självstyrelse. Det står i portalparagrafen. Det
            sägs också i 7 § att kommunerna ska utöva beslutanderätten.
          </note>
          <note>
            Grundlagen pekar alltså ut den kommunala självstyrelsen som ett
            medel att förverkliga demokratin.
          </note>
          <note>
            Inom vissa ramar finns det en betydande frihet för kommunerna.
            Men finner regeringen och riksdagsmajoriteten besluten obekväma
            eller felaktiga står det dem fritt - i rättslig mening - att intervenera
            i den kommunala beslutskompetensen och inskränka beslutanderätten
            i olika avseenden. Det är just vad som har hänt på några områden.
            Det finns en kommunal självstyrelse, men den finns inte i författningspolitisk
            mening.
          </note>
          <note>
            Det här har kritiserats bl.a. av Lagrådet som anser att det någonstans
            måste finnas en innebörd av den kommunala självstyrelsen. Lagrådet
            har beklagat att regeringsformen, trots erfarenhet av nära 25
            års tilllämpning, fortfarande inte ger fylligare riktlinjer för
            förhållandet mellan stat och kommun eller med andra ord för den
            kommunala självstyrelsens reella innebörd.
          </note>
          <note>
            Detta är mycket viktiga frågor, som man bör diskutera vidare.
            Men regeringen har hittills inte visat så väldigt stor förståelse
            för det här frågekomplexet.
          </note>
          <note>
            Man kan fråga sig om regeringen är ute efter att minska den optimala
            effektiviteten och extensiteten för den lokala nivån. Det tycks
            i mycket vara så att godtycket är på väg att ersätta den demokratiska
            effektiviteten och extensiteten.
          </note>
          <note>
            Herr talman! I regeringens proposition Regional samverkan och
            statlig länsförvaltning noteras att det kommer en översyn av uppgifts-
            och ansvarsfördelning mellan staten, kommunerna och landstingen.
          </note>
          <note>
            Jaha, det är intressant. När vi tidigare, för bara något halvår
            sedan tror jag det var, krävde just en sådan översyn, främst för
            att garantera de kommunala nivåerna en grundlagsfäst rätt, avvisades
            detta av regeringen och dess samarbetspartier. Vad har fått regeringen
            att byta uppfattning? Det är en bra fråga. Är det en ny variant
            av den konservativa principen att skynda långsamt? Här innebär
            det att man inte ska släppa igenom vad oppositionen säger, men
            så småningom kan man själv ha samma synpunkter.
          </note>
          <note>
            Statsrådet Lejon har kanske ett svar på denna frågeställning?
            Kanske jag också kan passa på att fråga hur det går med riksdagens
            begäran om en utredning av lagprövningsrätten och om folkomröstningsinstitutet.
            Är det också en fråga om att skynda långsamt?
          </note>
          <note type="speaker">
            Anf. 218 ÅSA TORSTENSSON (c):
          </note>
          <note>
            Herr talman! Det är stor oro i världen, oro som påverkar vår
            vardag. Terrorismens brutala attack i
          </note>
          <note>
            New York är också en brutal attack mot de grundläggande demokratiska
            formerna och därmed också ett starkt hot mot det öppna, fria,
            reflekterande och debatterande samhället. Det som vi har tyckt
            vara händelser så långt borta, så långt borta att vi inte har
            behövt bry oss eller ta dem till oss påverkar faktiskt vår vardag
            här och nu i Sverige och i grunden din och min relation.
          </note>
          <note>
            Grunderna i det öppna demokratiska samhället kommer att påverkas,
            i vilken riktning kan vi kanske inte här och nu avgöra. Men det
            som nu diskuteras kring var mans köksbord, rädslan och undran
            över hur detta kunde ske och varför, ställer stora krav på oss
            som är demokratins bärare, utvecklare och försvarare.
          </note>
          <note>
            Herr talman! Vad är då demokrati, och hur ska vi förvalta den
            i Sverige? Denna fråga bör vi med all rätt uppmärksamma, förutom
            det jag inledde mitt anförande med och förutom att vi kan konstatera
            de allvarliga incidenterna de senaste veckorna.
          </note>
          <note>
            Demokratiutredningen, kravallerna vid EU-
          </note>
          <note>
            toppmötet i Göteborg och unga politikers avhopp från kommunpolitiken
            har alla bidragit till att sätta fokus på demokratins förutsättningar
            och utformning. Människor ifrågasätter de nuvarande politiska
            strukturerna, men det måste också noteras att det finns ett ökat
            intresse för politik hos medborgarna, samtidigt som engagemanget
            i traditionella partipolitiska organisationer minskar. Därför
            finner jag det inte rimligt att de alltmer politiskt intresserade
            medborgarna blir allt mindre politiskt aktiva. Det finns inte
            heller någon rimlighet i att medborgaren - ung som gammal - i
            en demokrati betraktar sin vilja och sina ambitioner som obetydliga
            gentemot de beslut som politikerna i slutändan fattar. Därför
            måste vi erkänna att dagens demokratiska politiska system har
            brister som vi på allvar måste våga förnya och förändra, just
            i syfte att stärka de enskilda människornas yttrandefrihet, integritet
            och deras eget mod att agera i demokratins namn.
          </note>
          <note>
            Herr talman! Därför måste uppdraget för riksdag och för regering,
            för mig som riksdagsledamot och för demokratiminister Lejon, vara
            att skapa de nya formerna som människorna på 2000-talet efterfrågar
            för att de ska kunna engagera sig i samhällsbygget och i partipolitiken.
          </note>
          <note>
            Herr talman! Jag kan inte förstå den tveksamhet som jag under
            mina tre år i riksdagen ständigt har mött och det omöjliga i att
            faktiskt våga pröva nya former för demokratiskt utövande. Jag
            är den första som ställer mig bakom att vi ständigt måste föra
            en diskussion om vad demokratin egentligen innebär, vilka krav
            vi ställer på hur vi ska driva politik, hur samhället ska fungera
            i grunden och på hur de demokratiska institutionerna ska utformas.
            Jag tycker att det är en viktig debatt, men debatten måste också
            ge konkreta förslag till förändringar. Det är nu dags.
          </note>
          <note>
            Centerpartiets ambition är att stärka människors självbestämmande.
            Förutsättningen för detta är att beslut fattas så nära och tillsammans
            med de människor som berörs av dem. Det är ett starkt decentralistiskt
            synsätt som betonar den frivilliga samverkan mellan människor
            som grunden för beslutsfattande.
          </note>
          <note>
            Vårt synsätt innebär att vi ställer oss bakom ett deltagardemokratiskt
            ideal, där människor inte bara tillåts utan faktiskt förväntas
            delta i det gemensamma beslutsfattandet. Förutsättningen för att
            detta ska vara möjligt är att människors deltagande också får
            leda till faktisk påverkan, att man är med och fattar beslut och
            därmed är ansvarig för de beslut man är delaktig i.
          </note>
          <note>
            Utgångspunkten för ett förnyat folkstyre är därför en radikal
            och konsekvent decentralisering eller överföring av politiska
            beslut till lägre beslutsnivåer.
          </note>
          <note>
            Framför allt bör det kommunala självstyret tydligare grundlagsfästas.
            Det lokala, demokratiska självbestämmandet ska också stärkas i
            förhållande till högre beslutsnivåer. Det är därför som vi centerpartister
            så konsekvent stöder människors engagemang och vilja att ta ökat
            ansvar och delta i beslutsfattande. Vi har i
          </note>
          <note>
            Centerrörelsen en stark tilltro till människors förmåga att ta
            ansvar och att ta ansvar för de konsekvenser som följer av besluten.
            Vi har, precis som socialdemokraterna, en historia där människor
            har haft ett starkt engagemang för att ta makt från överheten
            för att därmed också själva kunna styra sin egen vardag.
          </note>
          <note>
            Styrkan i att kunna råda sig själv har varit en politisk drivkraft.
            Därför är vi förvånade att socialdemokraterna så konsekvent slår
            ned på alla som kan tänkas våga agera mot överheten. Varför förnekar
            socialdemokraterna människorna i Heby kommun att följa folkets
            vilja, eller så konsekvent gör det svårt för dem som vill starta
            eget i Torslanda kommundel utanför Göteborg?
          </note>
          <note>
            Herr talman! Jag tror ändå att droppen var när socialdemokraterna
            häromdagen så fullkomligt körde över sina egna runtomkring i landet.
            Det var dessa socialdemokrater som trodde att de själva kunde
            driva igenom socialdemokraternas svar på regionernas
          </note>
          <note>
            Europa och att det skulle få genomslag i Sverige med ett starkare
            självbestämmande. Men, herr talman, ack nej! Rädslan för människors
            egna lokala och regionala lösningar, med möjligheten att själva
            kunna stå på egna ben, är för mycket för rikskommunalhuset
          </note>
          <note>
            Rosenbad.
          </note>
          <note>
            Nej, herr talman, man ger hellre den landshövding som inte av
            folket kan avsättas mera och utökad makt.
          </note>
          <note>
            Herr talman! I svensk grundlag står att läsa att all offentlig
            makt utgår från folket. Med Centerpartiets synsätt innebär det
            att makten bör byggas underifrån och delegeras från folk till
            de politiska representanterna. Den decentraliseringspolitik som
            vi förespråkar bygger på tanken om ett starkt självbestämmande
            på varje samhällsnivå. Vi har gett några förslag för förstärkning
            av den lokala demokratin ett otal gånger -
          </note>
          <note>
            men jag upprepar dem: Fler och beslutande folkomröstningar, såväl
            nationella som kommunala. Direktvalda kommundelsnämnder. Medborgarinitiativ.
            Det ska bli lättare att dela kommuner.
          </note>
          <note>
            Centerpartiet vill också - precis som Ingvar
          </note>
          <note>
            Svensson betonade tidigare - ha en översyn av grundlagen i syfte
            att undvika centralstyrning av kommunerna från statlig nivå. Vi
            vill ha ett stärkt kommunalt självstyre. Vi anser att det är viktigt
            för att just kunna överföra mer reell makt till människorna. Vi
            vill också stärka riksdagens makt i förhållande till regeringen,
            och vi vill överföra konkret makt till regionerna.
          </note>
          <note type="speaker">
            Anf. 219 KARIN PILSÄTER (fp):
          </note>
          <note>
            Herr talman! De hungrande i världen blev färre under 90-talet,
            men kampen går för långsamt. Det menar FN i en ny rapport som
            presenterades häromdagen i bl.a. Stockholm. Enligt rapporten minskade
            de hungrande med omkring 600 miljoner per år under
          </note>
          <note>
            90-talet. Det är bra, men det går alldeles för långsamt.
          </note>
          <note>
            Det finns gemensamma drag för de länder där människors fattigdom
            och hunger har minskat, nämligen fungerande politiska system,
            ekonomisk tillväxt, investeringar, öppenhet och någon form av
            socialt skyddsnät. Det här är förhållanden som oftast saknas i
            de länder där hungern inte minskar och där problemen ökar.
          </note>
          <note>
            Under 90-talet har också den politiska friheten ökat. Det finns
            fler länder med demokratier. Fler människor lever i vad som kan
            kallas för fria samhällen, och färre lever i vad som är ofria
            samhällen.
          </note>
          <note>
            Det är bra.
          </note>
          <note>
            För oss liberaler är det uppenbart att demokrati är nyckeln till
            en sådan utveckling. Varje människa ska ha rätt att leva i fred
            och frihet. Demokrati är det enda styrelseskick som är värdigt
            människor. Det medför också positiva ekonomiska konsekvenser.
            Det är enkelt: Makthavare som vill bli omvalda har ett intresse
            av att genomföra en sådan politik och sådana samhällsförändringar
            som gynnar folkflertalet. Man måste ta hänsyn till så många människors
            välbefinnande som möjligt, annars blir man inte omvald.
          </note>
          <note>
            Demokrati och frihet, inte diktatur och ofrihet, tillåter kritik
            och ger möjlighet till nya förslag till lösningar av viktiga utvecklingsproblem.
          </note>
          <note>
            Herr talman! Självklart har demokrati och respekt för mänskliga
            rättigheter ett absolut egenvärde, men det är faktiskt bra att
            det nu t.o.m. finns vetenskapligt belagt att det leder till en
            ekonomisk utveckling -
          </note>
          <note>
            senast av nobelpristagaren Amartya Sen. Det är förstås inte vårt
            huvudskäl, men det är viktigt att påpeka i de sammanhang där vi
            i dag har en stor debatt - inte bara i vårt land - om ekonomisk
            utveckling och fattigdomsbekämpning och där man inte alltid sätter
            dem i samma sammanhang som demokrati, mänskliga rättigheter och
            personlig frihet. Utveckling sker just när människor har verktygen
            i sina egna händer.
          </note>
          <note>
            Det är vad som utmärker en demokrati.
          </note>
          <note>
            Alla människor är födda fria. Det ska naturligtvis gälla alla
            att de inte ska bli diskriminerade på grund av etnisk tillhörighet,
            nationellt eller socialt ursprung, börd, kön osv. Men vi vet också
            att det inte är verklighet i dag.
          </note>
          <note>
            Väldigt många människor har inte reella möjligheter att påverka
            sin egen livssituation. Demokratin är det enda styrelseskick som
            leder till en möjlighet att påverka och etablerar genuina mänskliga
            rättigheter.
          </note>
          <note>
            Inga andra ismer kan någonsin rättfärdiga att individens frihet
            kränks. Ändå sker det dagligen runtom i världen.
          </note>
          <note>
            Påståenden från olika makthavare om att deras invånare inte skulle
            vara mogna för demokrati kan vi aldrig acceptera. Demokrati är
            den enda styrelseform som garanterar att medborgarnas intressen
            tas till vara. Därför måste demokrati vara en absolut ledstjärna
            för Sveriges internationella samarbete och framför allt för vårt
            bistånd. Det måste vara en ledstjärna och en grundläggande princip
            för Sveriges biståndsarbete.
          </note>
          <note>
            Herr talman! Mänskliga rättigheter måste också bli kvinnors rättigheter.
            Många av brotten mot de mänskliga rättigheterna drabbar kvinnor
            just därför att de är kvinnor. Svår diskriminering, våld och t.o.m.
          </note>
          <note>
            död drabbar personer just därför att de är födda till kvinnor.
          </note>
          <note>
            FN:s deklaration om mänskliga rättigheter klargör att man inte
            får skilja på människor på grund av kön.
          </note>
          <note>
            Många andra deklarationer som CEDAW-
          </note>
          <note>
            konventionen eller t.ex. plattformen från kvinnokonferensen i
            Peking har undertecknats av många länder men ännu inte implementerats.
          </note>
          <note>
            Vid uppföljningen av FN:s kvinnokonferens förra året kunde det
            konstateras att det har gått framåt på många områden. Men fortfarande
            finns oceaner av brist på mänskliga rättigheter kvar för oss att
            bekämpa. Ett av de allra största hoten mot utvecklingen av välfärd
            framför allt för kvinnor är den aidsepidemi som pågår.
          </note>
          <note>
            Vad har nu det för koppling till demokrati? För det första är
            det en av de absolut avgörande överlevnadsfrågorna särskilt för
            hela kontinenten Afrika.
          </note>
          <note>
            Sedan början på 80-talet har 20 miljoner människor dött. Vid
            slutet av detta år beräknar man att 40-50
          </note>
          <note>
            miljoner är smittade. De flesta är unga, och de mest utsatta
            är kvinnor.
          </note>
          <note>
            Spridningen kommer att fortsätta om man inte tar tag i problemet
            och på ett öppet sätt börjar diskutera och bekämpa hivspridningen
            i de länder som det gäller. I alltför många länder kommer ledarna
            undan genom att inte ta upp dessa frågor i ljuset. Det kan de
            göra just därför att de inte är demokratiskt valda och inte behöver
            gå ut och begära ett nytt mandat av den egna befolkningen.
          </note>
          <note>
            Om vi ska kunna komma ordentligt fram med kampen mot spridningen
            av hiv/aids krävs det en demokratisk utveckling. Det är viktigt
            att vi i det svenska utvecklingssamarbetet lyfter fram frågor
            om hiv/aids, sexualitet, makt och kvinnors rättigheter på ett
            tydligt och öppet sätt.
          </note>
          <note>
            Herr talman! Det finns på några områden sannerligen mycket stora
            hot och väldigt stora utmaningar i vår värld, som jag har velat
            peka på. Men det finns också ljus och framsteg som görs. Det är
            inte bara hungern som minskar. Friheten, antalet demokratier och
            människor som lever i frihet ökar också. Men det kvarstår mycket.
          </note>
          <note>
            Demokratin är nyckeln, och globalisering och öppenhet är motorn
            för en sådan utveckling. När stenkastning, upplopp och nu på senare
            tid hot om terrordåd hindrar internationella organisationer och
            valda ledare att träffas för att driva ett utvecklingsarbete är
            det inte bara ett demonstrationstillfälle för globaliseringsmotståndarna
            som fryser inne. Det är också ett tillfälle för radikala krafter
            att driva utvecklingen framåt. Det är ett tillfälle för de politiska
            ledare som vill ha något annat än den nuvarande situationen som
            fryser inne när mötena hindras.
          </note>
          <note>
            Därför måste vi i Sverige mycket tydligt stå upp för att den
            typen av internationella sammankomster inte bara ska äga rum.
            Vi måste även i fortsättningen vara beredda att stå för dem. Motståndarna
            ska aldrig få hindra demokratiskt valda ledare att träffas. De
            ska inte få skrämma ledarna till att gömma sig bekom taggtråd
            och i bunkrar. Möten ska kunna ske och radikala krav ska kunna
            ställas i öppenhet även i fortsättningen.
          </note>
          <note>
            Arbetet för internationell öppenhet, internationellt samarbete
            och förbättrade villkor för u-länder i ett globalt samarbete är
            en bjudande plikt för oss liberaler. Demokrati, mänskliga rättigheter
            och utveckling kräver att vi här och nu arbetar för ett höjt och
            effektivt bistånd, att det verkligen blir en ny frihandelsrunda
            som släpper in u-länderna och att vi avreglerar de rika ländernas
            jordbruksprotektionism.
          </note>
          <note type="speaker">
            Anf. 220 PER LAGER (mp):
          </note>
          <note>
            Herr talman! Det var en minister som tidigare här i dag sade
            att framtidstro är demokratins livsluft. Jag tror att han i sin
            tur citerade en känd politiker. Jag skulle gärna vilja stämma
            in i det. Jag tror nämligen att framtidstron och visionen är det
            som lyfter oss i en kanske just nu ganska trött demokrati.
          </note>
          <note>
            Det är för många en trött demokrati som har stelnade partistrukturer
            med stora förluster av medlemmar i partierna. Fortsätter utvecklingen
            på detta sätt skulle våra partier vara medlemslösa år 2013. Det
            är nämligen 30 000 medlemmar per år som lämnar våra partier.
          </note>
          <note>
            Nu tror jag att det planar ut. Det ska väl i alla fall inte vara
            så illa. Men det visar på en trend. Speciellt de yngre människorna
            ser inte längre riktigt partistrukturerna och partierna som bärare
            och förvaltare av de idéer som ungdomarna har. Det tycker jag
            är en varningssignal.
          </note>
          <note>
            Vi har samtidigt utvecklingen av Internet och de samtal som framför
            allt ungdomar har med varandra runt hela jorden. De kommunicerar
            lättare med en kamrat i Australien än med grannen i samma farstu.
          </note>
          <note>
            Den utvecklingen måste vi också följa väldigt noga och ta på
            allvar.
          </note>
          <note>
            För att få människorna intresserade av politik och våra medborgare
            delaktiga måste vi också lämna ifrån oss en del av makten. Vi
            måste låta människor känna delaktighet och ansvar. Jag menar att
            med ökad delaktighet följer ökat ansvar.
          </note>
          <note>
            Vi behöver anordna fler fysiska arenor där vi kan träffas och
            diskutera verkliga problem, om det nu handlar om klimatet, vägar,
            Östersjön eller vad det kan vara. Det är något vi måste göra för
            att konkurrera ut dokusåporna, Robinson och allt vad det heter,
            där man har fantasier, låtsaslösningar och människor inte konfronteras
            med verkligheten. De tendenser vi har i den s.k. upplevelseindustrin
            är väldigt allvarliga.
          </note>
          <note>
            Hur ska vi få människor intresserade av politik?
          </note>
          <note>
            Det finns trots allt undersökningar som visar att framför allt
            ungdomar har ett intresse. Det handlar om att just ge utrymme
            för intresset, de rätta instrumenten och de rätta verktygen.
          </note>
          <note>
            Jag vill egentligen inte ha politikerplikt eller röstplikt. På
            tal om plikt har vi skolplikt, värnplikt och en mängd andra plikter.
            Röstplikt är ett försvar för det kanske viktigaste vi har, nämligen
            demokratin. Då dras det ned ett rött skynke. Det kan vi inte ha.
          </note>
          <note>
            Jag tror kanske att vi inte heller ska ha det i vår demokrati.
            Men vi ska inte vara främmande inför tanken. Jag ser mycket hellre
            att vi lockar med höjt grundavdrag, en presentcheck, kaffe och
            kakor eller vad som helst i röstlokalen. Det ska vara någonting
            som gör att människor känner att om jag ställer upp på de demokratiska
            spelreglerna, tar mitt ansvar och går till vallokalen så får jag
            också någonting tillbaka.
          </note>
          <note>
            Det tycker jag att vi ska försöka utarbeta någon form för.
          </note>
          <note>
            Precis som tidigare talare har sagt så finns det batterier av
            olika idéer. Jag tror att Britta Lejon har koll på det mesta.
            Många av idéerna har vandrat runt i olika utredningar nu. Vi har
            flera utredningar som är väldigt intressanta. Det gäller inte
            minst Kommundemokratikommittén, som pågår nu.
          </note>
          <note>
            Jag skulle vilja ta fram ett antal av de här idéerna som jag
            tycker att vi måste ta på allvar. Det gäller motionsrätten för
            medborgarna, att utöka frågestundsinstitutet i kommunerna och
            att genomföra demokratibokslut som visar hur demokratin fungerar
            inför beslut. Vi måste öka kontaktytorna mellan kommunens företag,
            föreningar och boende. Vi måste också ha många fler av de gränsöverskridande
            projekten. Vi borde kunna införa misstroendevotum mot kommunstyrelse
            och kommunalråd. Vi skulle kunna ha kommunala nyval. Alla fullmäktigemöten
            måste självfallet vara TV- och radiosända. De flesta är det nog
            i dag, men jag tror inte att de är det överallt.
          </note>
          <note>
            Lokala folkomröstningar är någonting som jag tror är på väg att
            genomföras nu. Det är väldigt bra.
          </note>
          <note>
            Om 10 % av medborgarna tar initiativ till en folkomröstning så
            ska den genomföras och inte kunna stoppas av fullmäktige. Vi har
            alltför många sådana negativa beslut från fullmäktige - 68 av
            70 tror jag att det är. Därför bör man höja procentsatsen till
            10 %.
          </note>
          <note>
            Sedan ska det vara en obligatorisk folkomröstning -
          </note>
          <note>
            punkt och slut.
          </note>
          <note>
            Det är också viktigt att man genomför andra reformer också. Det
            gäller t.ex. skilda valdagar. Jag vet att det finns ett oerhört
            kraftigt motstånd mot det, framför allt från Socialdemokraterna,
            men det är också ett sätt att visa respekt för människorna och
            respekt för deras ansvar och intresse för politik. Vi måste alltså
            ha en lite mer positiv inställning. Jag tror att det gäller både
            kommundelningar och möjligheter till länsbyten, som för Heby t.ex.
          </note>
          <note>
            Den viktigaste av alla de här reformerna som vi kan genomföra
            är kanske att sänka rösträttsåldern till
          </note>
          <note>
            16 år.
          </note>
          <note>
            Givetvis ska vi också utöka demokratiundervisningen i skolan
            osv.
          </note>
          <note>
            Herr talman! Jag vill avsluta med att påminna om att det finns
            ett mycket intressant projekt som pågår uppe i Kalix. De flesta
            av er vet säkert vad det handlar om. Det är ett rådslag och en
            folkomröstning som har genomförts där nu. Detta är oerhört intressant.
          </note>
          <note>
            51 % har röstat, vilket motsvarar 7 200 människor.
          </note>
          <note>
            2 000 av dessa har röstat via Internet. Det är en utveckling
            där människor har känt sig engagerade och nu känner att de är
            med och deltar i besluten.
          </note>
          <note>
            Anf. 221 KERSTIN KRISTIANSSON
          </note>
          <note type="speaker">
            KARLSTEDT (s) replik:
          </note>
          <note>
            Herr talman! Det var ett intressant anförande som
          </note>
          <note>
            Per Lager höll i denna sena timme. Jag kunde instämma i mycket
            av det som han sade. Det gäller framför allt detta att Kommundemokratikommittén
            kommer med mycket intressanta förslag framgent.
          </note>
          <note>
            Huvudbetänkandet är ju framlagt, men det kommer ytterligare förslag
            därvidlag. Det kan jag alltså samstämma i.
          </note>
          <note>
            Men Per Lagers anförande andades också lite grann av att detta
            är en konstitutionell kris. Ändrar vi bara på lagar och förordningar,
            och om vi framför allt ser till att 16-åringar får rösträtt och
            kanske lite kaffe i vallokalen så löser sig allt detta. Så enkelt
            kanske det inte är, utan jag tror att både Per Lager och jag får
            titta oss om i våra politiska partier. Där finns också en kris.
          </note>
          <note>
            Jag skulle vilja ställa en fråga till Per Lager. Är det enbart
            genom utredningar och annat som vi löser demokratiproblemet inför
            en framtid, eller är detta kanske lite grann av partiernas kris
            också?
          </note>
          <note type="speaker">
            Anf. 222 PER LAGER (mp) replik:
          </note>
          <note>
            Herr talman! Jag visade på lite olika saker som man kan göra
            för att öka deltagandet och engagemanget. Jag tog både stora och
            små saker i en blandning.
          </note>
          <note>
            Vad gäller partiernas ansvar för situationen eller krisen när
            det gäller demokratin så tror jag att vi allihop har ett jätteansvar
            - allihop! Jag tillhör det yngsta partiet i kammaren. Jag känner
            att vi är framsprungna ur 1979-1980, dvs. åren kring kärnkraftsomröstningen.
            Jag känner mig därför ganska ung på det sättet, men jag kan redan
            säga att det behövs förnyelse även i mitt parti för att kunna
            förstå och svara mot ungdomarnas intressen. Det är svårt för oss
            i partierna att riktigt förstå hur vi ska kunna göra detta.
          </note>
          <note type="speaker">
            Anf. 223 Statsrådet BRITTA LEJON (s):
          </note>
          <note>
            Herr talman! För 80 år sedan, den 16 september
          </note>
          <note>
            1921, gick Signe Johansson till vallokalen i Emmaboda för att
            rösta. Det var val till riksdagens andra kammare och det var det
            första valet i Sverige med allmän och lika rösträtt för både kvinnor
            och män.
          </note>
          <note>
            Signe berättar själv hur hon kände det på valdagen:
          </note>
          <note>
            "Jag var så glad så jag hoppade, det är nog svårt för folk att
            förstå i dag. Det går inte att beskriva. Det måste man uppleva.
            Men det gick inte att slå sig till ro. Man trodde ju att det skulle
            vara bra sedan, men så var det inte. Det gällde att arbeta hela
            tiden för att få behålla det vi hade uppnått. Det fanns många
            som ville kullkasta det."
          </note>
          <note>
            Rösträtten fyller alltså 80 år i år. Den svenska demokratin är
            inte äldre än så. När Signe och hennes kamrater i nykterhets-,
            freds- och arbetarrörelserna lyckades driva igenom rösträtten
            återstod mycket att förändra i samhället. Kraven på demokrati
            och rösträtt var ju inte bara formella krav. Det handlade om en
            befrielserörelse - friheten från förtryck, friheten att själv
            råda över sitt liv och rätten att tillsammans med andra forma
            vår framtid.
          </note>
          <note>
            En väl fungerande demokrati kräver mer än de formella institutionerna.
            Den kräver människors delaktighet och engagemang. Trenden mot
            ett lägre valdeltagande i Sverige och de västliga demokratierna
            är allvarlig och ska behandlas därefter.
          </note>
          <note>
            Jag är övertygad om att de svåra åren på 1990-
          </note>
          <note>
            talet med nedskärningar och hög arbetslöshet är en faktor bakom
            det minskade valdeltagandet. En demokrati med ett brett folkligt
            deltagande kräver att trygghetssystemen fungerar. Klassamhället
            visar sig också i människors valdeltagande. I förra valet gick
          </note>
          <note>
            91 % av höginkomsttagarna till valurnorna, medan bara 74 % av
            låginkomsttagarna gjorde detsamma.
          </note>
          <note>
            Vi vet att den representativa demokratins problem inte löser
            sig av att vi gör marginella förändringar i våra demokratiska
            regler och förordningar. Ändå är det om detta som stora delar
            av demokratidebatten handlar. Vi frestas alla att tro att vi kan
            lösa problemet med ett minskat deltagande med enkla handgrepp.
            Men arbetet för att utveckla och stärka demokratin måste ha ett
            långsiktigt perspektiv. Demokratin måste också fortsättningsvis
            utvecklas genom och i människors frihetslängtan och önskan att
            tillsammans med andra förbättra Sverige.
          </note>
          <note>
            Men även om arbetet med att utveckla demokratin är långsiktigt
            och övergripande så finns det också ett behov av att kontinuerligt
            se över våra institutioner.
          </note>
          <note>
            Under detta år har därför en ny valmyndighet inrättats för att
            tydliggöra ansvaret för de allmänna valen. Vi har ökat öppenheten
            i partier och myndigheter. Den kommunala revisionen har stärkts.
          </note>
          <note>
            Demokratiutredningen lämnade sitt slutbetänkande i februari förra
            året. Därefter genomförde vi ett stort rådslag om Demokratiutredningens
            slutsatser.
          </note>
          <note>
            Kommuner, organisationer, myndigheter och enskilda har lämnat
            synpunkter på utredningens förslag. Och många har debatterat både
            demokratisyn och samhällsutveckling. Utredningen anslog tonen.
            Det är genom folkbildning, debatt och deltagande som demokratin
            utvecklas. Resultatet är en unik kunskapsbank om svensk demokrati
            som vi i denna kammare nu har ett ansvar för. Nu i vinter ämnar
            regeringen lägga en demokratiproposition på riksdagens bord.
          </note>
          <note>
            Under hösten kommer vi också att uppmärksamma 80-årsjubileet
            av den allmänna rösträtten. Vi gör det bl.a. genom en skrift till
            landets alla gymnasieelever. Den ser ut så här. Där kommer man
            att kunna läsa om olika svenskars inställning till rösträtt och
            demokrati. Där möter vi också bl.a. Signe Johansson, som jag berättade
            om tidigare. Detta är ett exempel på regeringens arbete med att
            skapa debatt och diskussion om den svenska demokratin.
          </note>
          <note>
            Andra inslag i det här arbetet, som vi har valt att kalla Tid
            för demokrati, är seminarier, forskarantologier och anslag till
            demokratiutveckling runtom i landet.
          </note>
          <note>
            Herr talman! Demokratin i Sverige är i mycket beroende av samspelet
            mellan medborgare, folkrörelser, myndigheter och folkvalda organ.
            För att det här samspelet ska fungera smidigt och för att trovärdigheten
            i det demokratiska systemet ska vara så hög som möjligt är det
            viktigt att det finns en genomgående positiv inställning till
            öppenhet och insyn. De sju riksdagspartierna har i en gemensam
            överenskommelse tagit ett stort steg när man gemensamt beslutade
            att öppet redovisa finansieringen av respektive parti. Regeringen
            avser att följa upp hur denna redovisning fungerar, men nu är
            det upp till partierna att visa att man tar överenskommelsen på
            allvar. Jag är säker på att allmänheten har ett stort intresse
            av en sådan redovisning.
          </note>
          <note>
            Vi lever i ett nytt politiskt landskap. Personvalsinslaget har
            varit en del av denna förändring. Förhoppningsvis kommer det,
            rätt använt, att leda till ett närmande mellan väljare och valda.
            Men på ett ännu mer fundamentalt sätt har det svenska medlemskapet
            i
          </note>
          <note>
            Europeiska unionen haft betydelse för vår svenska demokrati och
            politik.
          </note>
          <note>
            Jag har tidigare haft förmånen att här i riksdagen redovisa det
            arbete som vi lade ned under den svenska ordförandeperioden i
            EU för att skapa en offentlighetsprincip för de europeiska institutionerna.
            Vi lyckades, och om någon månad träder det nya regelverket i kraft.
            Att Europeiska unionen nu blir öppnare gentemot sina medborgare
            vet jag kommer att ha stor betydelse för unionens demokratiska
            utveckling.
          </note>
          <note>
            Kritiken mot globaliseringen har under senare år vuxit, och nya
            politiska organisationer har organiserats för att dessa frågor
            ska lyftas fram i rampljuset.
          </note>
          <note>
            På många håll har det lyckats bra. En dialog mellan globaliseringsförespråkare
            och -kritiker har utvecklats. Men händelserna i Göteborg är ett
            exempel på när det fullständigt spårade ur. Demokratin måste kännetecknas
            av dialog och deltagande på lika villkor. Våldet kan aldrig accepteras
            som metod.
          </note>
          <note>
            Ändå har våldet fått sätta mycket av agenda för demokratidebatten
            i Sverige i år. Hot mot enskilda förtroendevalda, upplopp, brott
            med nazistiskt och totalitärt ursprung måste bemötas av demokratin.
            Jag och justitieministern tog tidigare i höstas initiativ till
            en samling för att diskutera vad vi kan göra mot de allt oftare
            förekommande hoten mot våra folkvalda.
          </note>
          <note>
            En arbetsgrupp som leds av Kommun- och Landstingsförbunden tillsammans
            arbetar nu för att ta fram åtgärder. En kommitté är tillsatt för
            att granska händelserna i Göteborg. Regeringen står fast vid dialogen
            som arbetsmetod.
          </note>
          <note>
            Herr talman! Det senaste decenniet har antalet förtroendevalda
            minskat med runt 40 000. Den utvecklingen måste brytas. Demokratin
            får inte bli en angelägenhet för ett allt mindre fåtal utan måste
            utvecklas som ett styre av och för hela folket. Om vi ska klara
            ett demokratiskt samhälle med dialogen och deltagandet som genomgående
            tema, måste det finnas människor som är villiga att ta på sig
            förtroendeuppdrag. Om avståndet blir för stort mellan väljare
            och valda kommer missförstånden att öka.
          </note>
          <note>
            Kommundemokratikommittén som lämnade sitt betänkande i våras
            har bl.a. haft som uppdrag att föreslå åtgärder som underlättar
            för fler att ta politiska uppdrag. Jag ämnar, som jag tidigare
            har sagt, att återkomma med en del av de här förslagen i en proposition
            nu i vinter.
          </note>
          <note>
            På de 80 år som har gått sedan Signe Johansson röstade för första
            gången har vårt samhälle vuxit och utvecklats enormt. Vi som vuxit
            upp i ett demokratiskt välfärdssamhälle har förstås svårt att
            ens förstå den oerhörda förändring som skett under Signes liv.
          </note>
          <note>
            Under denna tid har förväntningarna på vad demokratin ska och
            bör åstadkomma ökat snarare än minskat. Det är en bra grund för
            oss att stå på inför framtiden. Nu är det vårt samhälle och vårt
            ansvar att bära demokratin vidare till nästa generation. Det är
            ett stort ansvar som du och jag, Sveriges regering, denna kammares
            ledamöter och Sveriges befolkning har tillsammans.
          </note>
          <note type="speaker">
            Anf. 224 INGVAR SVENSSON (kd) replik:
          </note>
          <note>
            Herr talman! I propositionen om regional samverkan aviserar regeringen
            en översyn av uppgifts- och ansvarsfördelning mellan staten, kommunerna
            och landstingen. Jag skulle vilja fråga statsrådet hur man tänker
            sig den här översynen. Handlar det om en vanlig utredning? Kommer
            den att vara fri att diskutera den reella innebörden i den kommunala
            självstyrelsen? Kan den diskutera den lagliga substansen grundlagsmässigt
            om så behövs?
          </note>
          <note>
            Jag undrar också - det är en fråga som jag ställde i mitt anförande
            - vad som har hänt med begäran om en utredning av lagprövningsrätten
            och folkomröstningsinstitutet.
          </note>
          <note>
            Sedan har jag en sista fråga. Hur ser Britta Lejon på riksdagens
            tillkännagivanden?
          </note>
          <note type="speaker">
            Anf. 225 Statsrådet BRITTA LEJON (s) replik:
          </note>
          <note>
            Herr talman! Jag vet inte om jag förstår den sista frågan riktigt.
          </note>
          <note>
            Jag ska försöka svara på Ingvar Svenssons frågor.
          </note>
          <note>
            Utredningsdirektiven till den översyn som ska ske av ansvars-
            och arbetsfördelningen mellan olika nivåer i
          </note>
          <note>
            Sverige finns inte ännu. Då är det lite svårt för mig att här
            säga något mer detaljerat om vad som är tänkt att utredas, men
            det ska ses mot bakgrund av de diskussioner som har varit och
            fortfarande pågår om regioners roll i det framtida Sverige och
            om alla nivåers olika ansvars- och arbetsuppgifter. Någon närmare
            innehållsdeklaration klarar jag inte av att ge för dagen. Vi får
            återkomma till det.
          </note>
          <note>
            Ingvar Svensson har efterlyst tillkännagivanden.
          </note>
          <note>
            Om jag nu inte missförstår Ingvar Svensson tror jag faktiskt
            att vi har låtit Kommundemokratikommittén ta hand om den fråga
            om lokala folkomröstningar som Ingvar Svensson hänvisar till.
            Det är naturligtvis regeringens uppdrag att noga lyssna till vad
            riksdagen säger.
          </note>
          <note type="speaker">
            Anf. 226 INGVAR SVENSSON (kd) replik:
          </note>
          <note>
            Herr talman! Statsrådet missuppfattade mig. Det finns ett tillkännagivande
            om utredning av lagprövningsrätten och det finns ett tillkännagivande
            om utredning av folkomröstningsinstitutet på riksplanet.
          </note>
          <note>
            Jag undrar om regeringen har kommit någon bit på väg när det
            gäller dessa frågor. Det handlade inte om lokala folkomröstningar.
            Jag vet att det är tillgodosett i utredningen.
          </note>
          <note>
            När jag frågade om detta med riksdagens tillkännagivande var
            innebörden om regeringen tycker att det är rimligt att man respekterar
            de tillkännagivanden som riksdagen gör. Det finns ju exempel på
            att man inte har gjort det. Det debatterades t.ex. i går i kammaren.
          </note>
          <note>
            Det är ju lite märkligt att man inte vet vad den här översynen
            av uppgifts- och ansvarsfördelningen syftar till.
          </note>
          <note type="speaker">
            Anf. 227 Statsrådet BRITA LEJON (s) replik:
          </note>
          <note>
            Herr talman! Vad översynen syftar till är nog ganska klart, nämligen
            till att försöka uppnå någon form av tydlighet inför framtiden
            och en översyn av detta.
          </note>
          <note>
            Låt mig bara på en gång klargöra att regeringen självfallet har
            ett ansvar för att noga lyssna till vad riksdagen ger för tillkännagivanden.
            Det kan dock i vissa fall vara klokt, t.ex. mot slutet av en mandatperiod
            när det rör grundlagsfrågar, att faktiskt invänta en ny riksdag.
            Det kan vara knepigt att låta en kommande riksdag ta hand om ett
            arbete som en tidigare riksdag redan har satt i gång, med ledamotsfördelning
            och så.
          </note>
          <note>
            Heby, som Ingvar Svensson nämnde, är inte ett exempel på att
            regeringen inte har lyssnat till vad riksdagen har sagt. Vi har
            gjort exakt det som riksdagen sade åt oss att göra. Det tillkännagivandet
            är fullständigt omhändertaget.
          </note>
          <note type="speaker">
            Anf. 228 PER LAGER (mp) replik:
          </note>
          <note>
            Herr talman! Jag tror att vi alla vill försvara demokratin på
            alla sätt och vis. Men när det gäller att stärka den och utveckla
            den har vi lite olika idéer.
          </note>
          <note>
            Britta Lejon sade att det inte är några enkla grepp man kan ta.
            Nej, det ska man inte alls göra. Det här är ett långsiktigt arbete.
            Men man ska pröva allting.
          </note>
          <note>
            Jag satt själv som ledamot i PARK-kommittén. Vi hade en stor
            och klar majoritet för hur vi skulle avhända oss en del av makten,
            så att säga, hur vi skulle flytta ned den till den regionala nivån.
            Det var en tung och stor utredning som hade gått om tid på sig
            med många experter. Vad som har hänt nu de senaste veckorna är
            snabba kast. Vi har en proposition som vi nästan inte förstår.
            Vi förstår inte ursprunget till den och varför regeringen har
            gått ifrån utredningen så kapitalt.
          </note>
          <note>
            Då undrar jag: Hur ska vi ta ordentliga tag i saker och ting
            när vi får sådana svar från regeringen?
          </note>
          <note type="speaker">
            Anf. 229 Statsrådet BRITTA LEJON (s) replik:
          </note>
          <note>
            Herr talman! Man kan naturligtvis ha olika uppfattningar om innehåll
            i regeringspropositioner. Men den proposition som blev resultatet
            av PARK-
          </note>
          <note>
            utredningen är regeringens försök att hitta en god avvägning
            mellan behovet av att stötta och stärka den regionala sammanhållningen
            och ta vara på den regionala kraftsamling som kan finnas och som
            finns på många håll i Sverige i dag, samtidigt som man inte utarmar
            statens helhetsansvar.
          </note>
          <note>
            Jag tycker nog att regeringen har försökt att åstadkomma en proposition
            i god ordning. Men det kan man alltid ha olika uppfattningar om,
            och det är också det som är syftet med debatterna i den här kammaren.
          </note>
          <note type="speaker">
            Anf. 230 PER LAGER (mp) replik:
          </note>
          <note>
            Herr talman! Det är alldeles riktigt. Visst kan det vara så.
            Regeringen har rätt att lägga fram vilken proposition regeringen
            vill. Men man kan ibland undra över varför regeringen vill ha
            ett underlag som är så välgrundat och sedan göra något annat.
          </note>
          <note>
            Jag skulle vilja ta en annan fråga. Det var det som ministern
            nämnde, om det minskade antalet förtroendevalda det senaste decenniet,
            de 40 000 som har försvunnit. Hur ska vi få dem tillbaka? Hur
            ska vi göra det mer attraktivt att vara förtroendevald?
          </note>
          <note>
            Precis som vi nu ska försöka med ett friår - dvs.
          </note>
          <note>
            göra människor fria från sitt arbete under ett år -
          </note>
          <note>
            skulle vi inte kunna försöka med andra sådana insatser som gör
            att människor har en större möjlighet att delta i det politiska
            livet? Det har att göra med bättre ersättningar och med en massa
            andra sådana saker.
          </note>
          <note>
            Varför gör vi inte ett försök med detta, så att vi kan se hur
            det verkar?
          </note>
          <note type="speaker">
            Anf. 231 Statsrådet BRITA LEJON (s) replik:
          </note>
          <note>
            Herr talman! Jag håller helt och hållet med Per
          </note>
          <note>
            Lager, och fler andra talare, om behovet av att underlätta för
            människor att vara förtroendevalda.
          </note>
          <note>
            Kommundemokratikomittén har ju också lämnat ett antal förslag
            i den riktningen som vi så småningom ska ta hand om i en demokratiproposition.
            Vi måste naturligtvis ta fasta på alla möjligheter att underlätta
            för människor att vara förtroendevalda.
          </note>
          <note>
            Men det handlar också mycket om vad vi i partierna gör. Det handlar
            om vad vi gör för att stötta och rekrytera nya medlemmar, nya
            förtroendevalda, och vad vi gör för att dela på makten internt
            inom våra partier. Vi har sett att en utveckling under de senaste
            åren har handlat om en maktkoncentration bland de lokala förtroendeuppdragen,
            om att en person sitter på många uppdrag.
          </note>
          <note>
            Det är någonting som vi i stor utsträckning kan påverka inom
            våra egna partier. Låt oss göra en kombination: öka medvetenheten
            i partierna, underlätta genom förändrade regelverk och förordningar.
          </note>
          <note type="speaker">
            Anf. 232 ELVER JONSSON (fp) replik:
          </note>
          <note>
            Herr talman! Statsrådet gav en uppfordrande exposé över de viktiga
            folkrörelserna och deras betydelse. Hon nämnde också hur de banade
            vägen för Signe
          </note>
          <note>
            Johansson, tror jag att hon hette, att 1921 vara med om det första
            allmänna valet för kvinnor.
          </note>
          <note>
            För en tid sedan avtäcktes en minnestavla ute i
          </note>
          <note>
            Tumba centrum strax utanför Stockholm. Den visade gamla byggnader
            som har försvunnit. En av kommunens förtroendemän i Botkyrka kommun,
            Bernt
          </note>
          <note>
            Wåhleman, kunde konstatera att för drygt hundra år sedan existerade
            allmän rösträtt i den lokala missionsförsamlingen, detta utan
            att vare sig experter eller specialister hade förestavat det.
            Det var en dräng från en av gårdarna, en pappersmakare och en
            skräddare.
          </note>
          <note>
            Det var enkla människor som fick förtroendet att vara ledare
            därför att de var bärare av en idé som präglade rörelsen. Sedermera
            hölls det också kommunala möten i denna lokal.
          </note>
          <note>
            Min poäng, herr talman, är att det inte är en klassfråga så där
            enkelt. Det handlar inte bara om att vara pennigstinn eller inte.
            Finns det idéburen verksamhet som får support kan också enkla
            människor vara med.
          </note>
          <note>
            Jag tror att vi inte ska tappa bort det perspektivet.
          </note>
          <note type="speaker">
            Anf. 233 Statsrådet BRITTA LEJON (s) replik:
          </note>
          <note>
            Herr talman! Visst finns det många perspektiv och många faktorer
            att ta hänsyn till när man tittar på orsakerna till att valdeltagandet
            sjunkit i västvärlden totalt sett och också i Sverige under de
            senaste årtiondena. Det vill jag verkligen inte förneka. Jag vill
            inte förringa betydelsen av att se att det är många samverkande
            faktorer.
          </note>
          <note>
            Men tyvärr, Elver Jonsson, är det också viktigt att se att under
            90-talet har det i Sverige blivit en ökad skillnad i makt och
            inflytande, och också i valdeltagandet, som dessvärre går efter
            de gamla klassiska klassmönstren.
          </note>
          <note type="speaker">
            Anf. 234 ELVER JONSSON (fp) replik:
          </note>
          <note>
            Herr talman! Det kan finnas en del i det Britta
          </note>
          <note>
            Lejon säger här. Men jag tror att det ligger en fara i detta
            att antalet förtroendevalda så dramatiskt har sjunkit. 200 000
            har försvunnit på 50 år, och vi har
          </note>
          <note>
            40 000 som möjligen är engagerade. Det är ett problem när det
            samtidigt blir fler byråkrater och tjänstemän. Jag har väl i något
            obevakat ögonblick sagt att dessa tjänstemän inte alla är politiska
            oskulder. Jag tror att det är viktigt att det är förtroendemän
            som kan stå till svars inför den valmanskår som har satt dit dem.
          </note>
          <note>
            Jag har - jag tror till skillnad från Britta Lejon, men det skulle
            vara intressant att veta det - motionerat om att vi borde bli
            fler politiker. Det är en av bristerna att det är för få som är
            engagerade, för få som är i aktiva uppgifter. Det är föga kostsamt,
            men det skulle vara en oerhörd vinst för samhället om detta blev
            möjligt.
          </note>
          <note type="speaker">
            Anf. 235 Statsrådet BRITTA LEJON (s) replik:
          </note>
          <note>
            Herr talman! I det sista kan jag enbart instämma.
          </note>
          <note>
            Jag konstaterar att också det socialdemokratiska partiet har
            tagit sig an denna fråga och satt upp en konkret målsättning om
            att öka antalet förtroendevalda med 10 000.
          </note>
          <note type="speaker">
            Anf. 236 ÅSA TORSTENSSON (c) replik:
          </note>
          <note>
            Herr talman! Jag skulle vilja börja med att tacka demokratiministern
            för att hon finns med här i kväll och för att hon i denna sena
            timma för denna debatt om demokratins utveckling.
          </note>
          <note>
            Jag skulle vilja haka på vad demokratiministern själv sade i
            sin historiska inledning, där hon beskrev kampen för frihet och
            för att själv råda över sitt liv.
          </note>
          <note>
            Det var en del som jag själv använde i mitt anförande.
          </note>
          <note>
            Jag måste få ställa frågan: Var i demokratiministerns politik
            kan jag finna det som ger människor frihet att själva råda över
            sina liv? Det finns ett antal konkreta förslag som demokratiministern
            har haft i sin hand. Det är förslag till att ge människor utökad
            och tydlig makt, som hade kunnat vara föregångare.
          </note>
          <note>
            Hebyärendet har demokratiministern haft i sin hand vid liksom
            också Torslandaärendet. Nu har vi också möjlighet att ge regionerna
            och därmed ett ökat antal förtroendevalda makt att själva bestämma
            över sina egna liv.
          </note>
          <note type="speaker">
            Anf. 237 Statsrådet BRITTA LEJON (s) replik:
          </note>
          <note>
            Fru talman! Frihet att själv råda över sitt eget liv är det som
            demokrati handlar om, men också om att ha ansvar för att tillsammans
            lyssna på varandras argument och tillsammans arbeta för det gemensamma
            bästa.
          </note>
          <note>
            Jag vill påstå att regeringens samlade politik handlar just om
            att åstadkomma ökade möjligheter för människor att råda över sina
            egna liv och att tillsammans med andra ta ansvar för samhällsutvecklingen.
            Där är demokratipolitiken en pusselbit men också den samlade utbildnings-
            och kulturpolitiken och hela arbetet för att se till att välfärdsbygget
            Sverige inte raseras utan tvärtom utvecklas.
          </note>
          <note type="speaker">
            Anf. 238 ÅSA TORSTENSSON (c) replik:
          </note>
          <note>
            Fru talman! Det är helt uppenbart att vi har olika syn på var
            den reella makten i så fall ska ligga. Demokratiministern betonade
            vikten av att vi delar makten mellan människorna i respektive
            partier. Men vore det inte också på sin plats att man för en rejäl
            diskussion om att fördela makt på olika nivåer, så att fler förtroendevalda
            får ett konkret innehåll och därmed också ett konkret uppdrag
            i samhällsbygget, just för att stärka demokratin?
          </note>
          <note>
            Åter till min första fråga. Demokratiministern har en ambition
            att öka friheten hos människorna att själva kunna råda över sina
            liv. Jag tror att man då också måste ge ett innehåll i deras uppdrag
            och även ge dem möjlighet att råda över sina egna liv och att
            ta egna självständiga beslut.
          </note>
          <note type="speaker">
            Anf. 239 Statsrådet BRITTA LEJON (s) replik:
          </note>
          <note>
            Fru talman! Jag kan bara instämma i Åsa Torstenssons ambitioner,
            men jag tror att vår praktik möjligtvis skiljer sig något åt.
            Politiken, besluten om vårt gemensamma, kan inte handla om att
            en person ska ha möjlighet att sätta sig över andra, utan det
            handlar om att en person tillsammans med andra lyssnar och delar
            med sig, ger argument emot och för och slutligen fattar beslut
            gemensamt.
          </note>
          <note>
            Politiken måste ge utrymme för många olikheter.
          </note>
          <note>
            Det är en viktig del av regeringens demokratipolitik att bryta
            snedrekryteringen i det politiska livet, att åstadkomma mer av
            en politik av och för folket och att bryta utvecklingen mot en
            eliternas demokrati.
          </note>
          <note type="speaker">
            Anf. 240 INGER RENÉ (m) replik:
          </note>
          <note>
            Fru talman! Kan våld accepteras som politisk metod i en demokrati?
          </note>
          <note type="speaker">
            Anf. 241 Statsrådet BRITTA LEJON (s) replik:
          </note>
          <note>
            Fru talman! Alla i denna kammare är nog överens om att våld inte
            kan accepteras som politisk metod.
          </note>
          <note>
            Självfallet är det också så att statsbidrag ska gå till demokratiska
            organisationer. Om så inte har skett är det ett misstag.
          </note>
          <note type="speaker">
            Anf. 242 INGER RENÉ (m) replik:
          </note>
          <note>
            Fru talman! Det finns organisationer som i sin arbetsbeskrivning
            säger att man kan tala om att det råder en arbetsfördelning inom
            rörelser: de metodradikala aktivisterna säkrar uppmärksamheten
            i massmedierna genom sina spektakulära aktioner medan andra uppträder
            som normala demonstranter. Det finns också två partier här i riksdagen
            som i en reservation till demokratiutredningen sade att skadegörelse
            exempelvis ska vara tillåten "om syftet är att motivera ett högre
            värde än äganderätten". Stämmer det med demokratins grundvalar,
            statsrådet?
          </note>
          <note type="speaker">
            Anf. 243 Statsrådet BRITTA LEJON (s) replik:
          </note>
          <note>
            Fru talman! Nej, i en fungerande demokrati kan våldet aldrig
            vara den politiska arbetsmetoden. I totalitära system kanske man
            kan diskutera något sådant men inte i en demokrati. Också jag
            har uppmärksammat de här reservationerna till demokratiutredningen
            och beklagar dem.
          </note>
          <note type="speaker">
            Anf. 244 LARS HJERTÉN (m):
          </note>
          <note>
            Fru talman! Statsrådet Lejon inledde med att tala om Signe Johansson,
            som fick rösta för första gången
          </note>
          <note>
            1921, och flera talare har anknutit till detta. Jag hade förmånen
            att vara valövervakare vid det första palestinska valet för fem
            år sedan, och jag upplevde då att en hel del äldre palestinier
            var mycket rörda när de för första gången fick rösta i ett ganska
            demokratiskt val. Jag tillbringade ungefär tio dagar i Nablus
            och bevakade tio olika vallokaler. Det är en mycket stor händelse
            i en människas liv att för första gången få utöva sin demokratiska
            rättighet.
          </note>
          <note>
            Vi har i Sverige haft rösträtt i 80 år. Vi hade dessförinnan
            rösträtt för män. Man kan säga att demokratin tog sin början i
            Sverige när fyrståndsriksdagen avskaffades för ungefär 140 år
            sedan. Men det finns beslut som är fattade i demokratisk ordning
            men som ändå inte har full legitimitet hos allmänheten. Det räcker
            alltså inte alltid med ett demokratiskt beslut.
          </note>
          <note>
            Med legitimitet menar jag då ett allmänt moraliskt berättigande.
            Det kan i brist härpå uppstå ett demokratiskt underskott.
          </note>
          <note>
            Det kan också vara tvärtom: att ett beslut saknar demokratisk
            förankring men ändå uppfattas positivt av allmänheten. I diktaturstater
            är det ofta så, om diktatorn är populär. Tyvärr var det ibland
            så med
          </note>
          <note>
            Hitler. Han avskydde demokratin, men ändå var en del av de beslut
            som han fattade populära.
          </note>
          <note>
            Bäst är det förstås om demokrati och legitimitet kan gå hand
            i hand. Jag vill ge ett exempel där det inte har gått på det sättet.
            Jag tänker på de beslut som fattades om att bilda försöksregionen
            Västra Götaland. Efter en utredning skrev regeringen en proposition
            i frågan, och riksdagen fattade beslut om att starta regionförsöket.
            För oss som bor i den östra delen, Skaraborg, var den nya regionen
            ett försök som vi inte gillade. Stödet i mina hemtrakter var näst
            intill obefintligt och är det fortfarande.
          </note>
          <note>
            En forskare på statsvetenskapliga institutionen vid
          </note>
          <note>
            Uppsala universitet har studerat beslutsprocessen och genomförandet
            av regionförsöket, och han har konstaterat att riksdagen givetvis
            hade fattat ett beslut i demokratisk ordning, men det var också
            det enda.
          </note>
          <note>
            Förslaget om en folkomröstning, som på någon vecka samlade nästan
            12 000 namnunderskrifter, avslogs av landstingsmajoriteten i det
            dåvarande Skaraborg. Alla opinionsundersökningar visade på ett
            massivt motstånd, och forskningsrapporten från den statsvetenskapliga
            institutionen i Uppsala avslutades med ett konstaterande: Beslutet
            om att ingå i försöksregionen
          </note>
          <note>
            Västra Götaland fattades utan någon demokratisk förankring i
            Skaraborg och kan därför sägas sakna legitimitet.
          </note>
          <note>
            Fru talman! När det finns förslag om att regionerna i Italien
            ska få mera makt är det självklart att invånarna ska få säga sin
            mening, en mening som man framför i en folkomröstning. Så var
            det senast den 7
          </note>
          <note>
            oktober i år, då jag var med utskottet i Toscana. Vi fick reda
            på att nära två tredjedelar av befolkningen med rösträtt röstade
            för en ökad regionalisering. Man kan därför säga att beslutet
            kommer att ha legitimitet, trots att valdeltagandet av tradition
            är mycket lägre i
          </note>
          <note>
            Italien än i Sverige.
          </note>
          <note>
            Exempel på folkomröstningar som genomförs men som inte följs
            har också redovisats tidigare här.
          </note>
          <note>
            Jag tänker då på Heby kommuns eventuella länsbyte.
          </note>
          <note>
            Under hela 90-talet har det funnits en opinion i Heby som går
            ut på att kommunen överförs från Västmanlands län och Västmanlands
            läns landsting till Uppsala län och Uppsala läns landsting. I
            folkomröstningen 1998 röstade 57,7 % för Uppsala län och
          </note>
          <note>
            39,9 % för Västmanlands län. Valdeltagandet var hela
          </note>
          <note>
            75,3 %, mer än dubbelt så höga siffror som vid det regionala
            valet i Italien. Kammarkollegiet lät sedan en utredning se över
            konsekvenserna av ett länsbyte för Heby, och man kom fram till
            att samtliga kriterier som indelningslagen ställer upp som villkor
            för en indelningsändring är uppfyllda och att Heby kommuns uppfattning
            bör tillmätas stor vikt när man ska fatta beslut så småningom.
            Ändå avslog regeringen
          </note>
          <note>
            Heby kommuns ansökan den 19 april i år, och man kom in med en
            ny ansökan som avslogs bara för några dagar sedan.
          </note>
          <note>
            Man kan säga att både i Västra Götaland och i
          </note>
          <note>
            Heby kommun har beslut fattats mot invånarnas vilja.
          </note>
          <note>
            I det ena fallet fick medborgarna aldrig säga sin mening; i det
            andra fallet har man sagt sin mening i en folkomröstning, men
            regeringen har inte följt folkopinionen, dvs. majoriteten i Heby
            kommun. Till yttermera visso har man kört över kommuninvånarna
            vid två tillfällen.
          </note>
          <note>
            Problemet med, som jag menar, en bristande demokrati är att folk
            lätt tappar förtroendet för politiken och för politiker. Antingen
            frågar man inte vad folk tycker, eller också frågar man vad folk
            tycker - folk får säga sin mening i en folkomröstning - och sedan
            bryr man sig ändå inte om det. Det här är frågor som vi stöter
            på väldigt ofta när vi talar med människor, vilket ju vi politiker
            har till uppgift att göra.
          </note>
          <note>
            Särskilt allvarligt är det rent allmänt i politiska val i dag
            om man ser till hur många som röstar och hur stor andelen är i
            olika åldersgrupper. I min åldersgrupp röstar över 90 % i politiska
            val, även 1998, medan det i de yngsta åldersgrupperna är 70 %
            som röstar, också 1998. Det är ungefär samma skillnad mellan äldre
            och yngre som Britta Lejon berörde mellan höginkomsttagare och
            låginkomsttagare. I den första konferensen Ungt val 2002, som
            Aftonbladet var med och arrangerade, sades det att väljaren i
            fortsättningen måste motiveras. Ingen svensk medborgare går i
            fortsättningen och röstar om han eller hon inte tror att det betyder
            någonting. Rösthandlingen måste alltså fylla en viktig funktion.
            Det är få som vill göra någonting om handlingen är meningslös.
            Det gäller också utnyttjandet av rösträtten, och det bör nog vi
            beslutsfattare tänka på lite framöver: Vad är det folk menar med
            att man lägger sin röst? Vilket ansvar har vi som ska fatta beslut
            sedan när vi ska fullfölja de åsikter som framfördes i valrörelsen
            och i valet och som vi är satta att fullfölja som förtroendevalda?
          </note>
          <note>
            Fru talman! Det kan verka lite futtigt att tala om
          </note>
          <note>
            Västra Götaland och Heby efter vad som hände den
          </note>
          <note>
            11 september i New York och Washington och vad som har hänt sedan
            dess av terror och terroristbekämpning. Men om vi ska ha en riktig
            samling när det verkligen krävs, t.ex. i vårt land, är det viktigt
            att skapa ett förtroende mellan medborgare och beslutsfattare
            när det fortfarande finns tid och möjlighet att göra detta.
          </note>
          <note>
            För att i någon mån återge förtroendet i Västra
          </note>
          <note>
            Götaland för beslutsfattarna, i varje fall i Skaraborg, där jag
            bor, är det nödvändigt att avbryta den pågående försöksverksamheten
            och ge oss samma möjlighet som i övriga regioner, nämligen att
            bygga samarbetet på kommunalsamverkan. Kommunen är ändå mycket
            närmare den enskilde än vad landstinget och regionen är. Jag har
            tillsammans med Lars Elinderson i dag lämnat in en motion med
            just det förslaget.
          </note>
          <note>
            När det gäller Heby så går det ju, statsrådet Lejon, att tredje
            gången gillt ge Heby rätt vid en ny ansökan.
          </note>
          <note>
            Ett annat alternativ är att lagen ändras så att riksdagen fattar
            beslut i liknande frågor i fortsättningen. Moderaterna föreslår
            detta just i dag.
          </note>
          <note type="speaker">
            Anf. 245 Statsrådet BRITTA LEJON (s) replik:
          </note>
          <note>
            Fru talman! Nej, det är inte futtigt att prata om
          </note>
          <note>
            Heby eller Västra Götaland, inte ens i tider som dessa. För det
            är precis som Lars Hjertén påpekar oerhört viktigt hur folkvalda
            bemöter initiativ från lokal opinion och om man över huvud taget
            bekymrar sig om att tillfråga någon.
          </note>
          <note>
            Men jag vill påstå att regeringen inte i Hebyfallet enbart har
            haft anledning att ta hänsyn till Hebyborna.
          </note>
          <note>
            Jag har stor sympati för den önskan som finns hos många Hebybor.
            Vi har också att se till att indelningen av riket är långsiktigt
            hållbar, och då finns det ett bekymmer i sammanhanget: Den frågan
            berör faktiskt också andra än Hebybor, och det finns en uppdelning
            av identiteter. Skulle vi göra det Hebyborna önskar så skulle
            vi så småningom ha en ny folkopinion som pratar om att den västra
            delen borde tillhöra Västmanland. Dessutom är det så att vi gjorde
            bedömningen att sjukvården, som är landstingets huvuduppgift,
            skulle skadas.
          </note>
          <note type="speaker">
            Anf. 246 LARS HJERTÉN (m) replik:
          </note>
          <note>
            Fru talman! Jag känner till motiven bakom regeringens beslut,
            även om jag inte delar den uppfattningen. Vi hade ett parallellfall:
            Grannkommunerna
          </note>
          <note>
            Habo och Mullsjö hade en folkomröstning om huruvida de ville
            tillhöra Västra Götaland eller inte. De röstade nej, och regeringen
            godkände att de övergick till Jönköpings län.
          </note>
          <note>
            Jag tror att invånarna i en kommun själva bör få bestämma, om
            det inte föreligger enormt annorlunda skäl än vad de åberopar.
            Det är svårt att mot människors vilja tvinga dem in i ett län
            och ett landsting om det finns en stark opinion för en annan uppfattning.
          </note>
          <note type="speaker">
            Anf. 247 ELVER JONSSON (fp):
          </note>
          <note>
            Fru talman! Det är inte alltid enkelt att flytta gränser, men
            för att vidga perspektivet kan jag väl vara lite originell och
            säga att ett gott exempel på hur man gör det var när den dansk-tyska
            gränsen flyttades vid
          </note>
          <note>
            Flensburg 6 mil norrut. Det skedde med god folklig support. Där
            har många länder mycket att lära, t.ex.
          </note>
          <note>
            de som nu försöker flytta gränser med militära medel.
          </note>
          <note>
            Fru talman! När riksdagen för snart 160 år sedan beslöt om en
            folkskolestadga var det resultatet av liberala strömningar som
            drev fram reformen. Tanken som man hade byggde på att alla barn
            skulle lära sig läsa, skriva, räkna och förstå. Det var en viktig
            byggsten i den demokratisering som sedan skulle komma. Samtidig
            med denna reform var framväxten av de tre klassiska folkrörelserna
            som kom att bilda grunden för den moderna demokratin. Det var
            väckelserörelsen, nykterhetsrörelsen och den fackliga rörelsen.
            De hade alla det gemensamt att folklig bildning och delaktighet
            var en förutsättning för att forma ett samhälle där alla i praktiken
            hade delaktighet och inflytande.
          </note>
          <note>
            Den fackliga rörelsens barndom präglades i långa stycken av ett
            socialliberalt tänkande, nykterhetsrörelsen lade stor vikt vid
            föreningsteknik och mötesfrihetens utveckling i kombination med
            sociala program och väckelserörelsen kombinerade sin trosvisshet
            med ett engagemang för medmänniskor i närområdet, vilket snart
            nog skulle ta sig uttryck i internationellt engagemang. De första
            svenska missionärerna begav sig ut redan på 1880-talet, sådär
            75 år före både svenska NIB och statliga Sida. Jag har sett på
            nära håll, i bl.a. ett par afrikanska stater, att när det statliga
            internationella biståndsarbetet är som bäst är det möjligt att
            förena det med svenska missionssällskaps insatser med sin nära
            125-åriga erfarenhet.
          </note>
          <note>
            Vi är i den situationen, fru talman, att partierna lever i ett
            slags kristillstånd i den meningen att deras baser blir allt smalare,
            och allt färre engagerar sig i traditionellt politiskt arbete.
            Partierna har svårt att rekrytera och har dessutom inte orkat
            förnya sina arbetsformer. Det har blivit ett ökat avstånd mellan
            väljare och valda. Men det innebär inte att intresset för politik
            skulle vara borta. Ungdomar är ofta engagerade i både miljö- och
            solidaritetsfrågor, men det politiska systemet får trots allt
            inte fler människor att engagera sig. I stället har fullmäktigeförsamlingar
            reducerats, kommunala nämnder avskaffats och styrelser tunnats
            ut. Det var därför jag sade här tidigare i en replik, fru talman,
            att jag tycker att vi ska bli fler politiker och fler som har
            förtroendemannauppdrag i vårt samhälle.
          </note>
          <note>
            I Folkrörelseutredningen konstateras att den representativa demokratin
            inte är tillräcklig. Det är särskilt viktigt då vi nämnt att de
            politiska förtroendeposterna blivit allt färre. Då är det viktigt
            att se värdet av ett vitalt och fritt föreningsliv, att uppmuntra
            och stödja det och att erkänna, bejaka och stimulera medborgarnas
            egna sammanslutningar. Utifrån liberala utgångspunkter ser vi
            detta inslag i vårt samhälle som en vitaliserande faktor. Det
            behöver dock det offentliga samhällets stöd, men inte dess styrning.
          </note>
          <note>
            Människor som har levt under odemokratiska former har i alla
            tider längtat efter politisk frihet och självbestämmande. Så var
            det under senare delen av
          </note>
          <note>
            1800-talet och fram till 1921, som vi har talat om här i dag.
            Då blev rösträtten allmän och tillgänglig för alla som uppnått
            rösträttsålder. Det var en väldigt stor seger för den folkliga
            demokratin.
          </note>
          <note>
            Vi har också kunnat iaktta en frihetsvilja som bokstavligen slet
            sönder förtryckets bojor - det 50-
          </note>
          <note>
            åriga sovjetiska väldet i våra kommunistiska grannländer. I Baltikum
            för tio år sedan fick man till stånd en intensiv men kort demokratiprocess
            som ledde till självständighet. Man var så angelägen att man riskerade
            övergrepp från den kommunistiska stormakten men väjde inte för
            faror, och många av deras medborgare led bokstavligt talat martyrdöden
            för sin demokratiska frihetslidelse.
          </note>
          <note>
            Detta står i bjärt kontrast till den likgiltighet som vi ser
            i många västländer och inte minst i vårt eget land. Det nedrustade
            politiska förtroendemannaskapet borde i stället engagera fler.
            Fler medborgare borde vara med, och alla demokratiska länder borde
            fundera på hur man hanterar och stärker det folkliga engagemang
            som behövs i alla demokratier.
          </note>
          <note>
            När Bengt Westerberg 1983 valdes till folkpartiledare poängterade
            han i sitt första tal som ny partiledare att det största bidraget
            till en fredlig utveckling i världen skulle vara en demokratisering
            av Sovjetunionen. Det uttalandet slog ned som en bomb, och en
            känd UD-tjänsteman rusade ut och utropade att "så här får man
            inte säga - det är att lägga sig i andra länders inre angelägenheter".
          </note>
          <note>
            Men den nyvalde folkpartiledaren var nog mer profetisk än vad
            han själv anade. Sex år senare föll muren, och järnridån "drogs
            upp". Den demokratiseringsprocessen i östra Europa är fortfarande
            i sin uppbyggnad. Också där måste man på nytt vinna demokrati
            och ett breddat folkstyre.
          </note>
          <note>
            Också nu gäller att det största bidraget till fred, ekonomisk
            utveckling och social rättvisa skulle vara en bred demokrativåg
            över världen. Det gäller överallt, inte minst områden som Irland,
            Balkan, Mellanöstern, många stater i Afrika och Sydamerika. Men
            det gäller också västvärlden, där det finns en till synes stabil
            demokrati. Även i vårt land attackeras demokratin, med det som
            nu har präglat många tidningsrubriker, som "våldsamt upplopp",
            eller TV-bilder där attackerna haft både vapen och gatstenar i
            arsenalen.
          </note>
          <note>
            Därför har demokratisk förnyelse och utveckling hög aktualitet
            i vårt land. Den behöver på nytt bäras upp av folkliga rörelser.
            Många sådana har sett dagens ljus i kölvattnet av de tre klassiska
            folkrörelser jag nämnt. Det må vara på fredens, miljöns, idrottens
            eller folkbildningens område. Staten har ett ansvar att stödja
            men inte styra. Den ideella sektorn måste få sin egen norm och
            bedömas och behandlas utifrån sin särart. Olika samhällsstöd ska
            ha formen av generella bidrag, och modeller med prestationsersättningar
            och detaljerade projektbidrag ska endast undantagsvis kunna komma
            i fråga.
          </note>
          <note>
            Skilda valdagar och kommundelningar kan vara ytterligare ett
            bra sätt att nå målet för en uthållig demokrati. Med ett sådant
            arbete och programskrivande får "bläcket aldrig torka".
          </note>
          <note>
            Till sist tror jag att det är viktigt att varje individ ges maximalt
            utrymme och inflytande, men jag konstaterar ändå i likhet med
            vad en tidigare folkpartiledare, Gunnar Helén, uttalade i sin
            bok, att "vår frihet har vi i gemenskap". Ett modernt samhälle
            kräver mycket av samverkan, och från liberala utgångspunkter är
            det viktigt att söka en sådan balanspunkt där frihet och rättvisa
            kan förenas. Sker det, fru talman, finns det goda förutsättningar
            för ett harmoniskt samhälle.
          </note>
          <note type="speaker">
            Anf. 248 GÖRAN LENNMARKER (m):
          </note>
          <note>
            Fru talman! Dådet den 11 september kastar sin skugga över världen,
            över Sverige och också över denna kammare. Det finns några saker
            som är viktiga att framhålla i det sammanhanget.
          </note>
          <note>
            Ett är att det inte var ett isolerat dåd. Sett från terrororganisationen
            al-Qaida var detta det sjunde dådet som ur deras synpunkt var
            framgångsrikt. Det var för ganska precis åtta år sedan som det
            första kända dådet
          </note>
          <note>
            - det finns säkert misslyckade dåd, som inte finns noterade -
            var när FN:s fredsbevarande styrka i Somalia angreps av just al-Qaida
            och bin Ladins organisation. Det var 18 amerikanska fredsbevarare
            som mördades i Somalia. Sedan har det följt en rad dåd.
          </note>
          <note>
            Det var ett i World Trade Center i USA. Det har varit sprängningar
            i Saudiarabien. Det var ambassaddåden i Kenya, Tanzania och Jemen.
          </note>
          <note>
            Det har alltså varit ett systematiskt mördande i åtta år. Även
            om motivet och det uttalade målet är att döda amerikaner och deras
            allierade har betydligt fler än amerikaner och deras allierade
            blivit dödade. I
          </note>
          <note>
            Somalia inträffade det att den fredsbevarande styrkan togs bort,
            och det kostade säkert livet på tiotusentals somalier, kanske
            hundratusentals - det kan ingen av oss veta. Det är en oerhörd
            tragisk utveckling i Somalia, ett land som slets sönder, och det
            kanske var ett resultat av denna organisations verk.
          </note>
          <note>
            När ambassaden sprängdes i Nairobi var över
          </note>
          <note>
            95 % av dem som dog kringboende och kringvandrande, oskyldiga
            människor runtomkring, dvs. inte människor i ambassaden. Men även
            de som var i ambassaden var oskyldiga. I New York var det personer
            från 88 länder som omkom, inklusive svenskar.
          </note>
          <note>
            Det bör vi hålla i minnet. Det är inte så att det här är en organisation
            som bedriver någon form av övervägd terrorverksamhet, utan ett
            urskillningslöst dödande är kännemärket för al-Qaida.
          </note>
          <note>
            År 1996 tog talibanerna makten i Afghanistan, och då flyttade
            också bin Ladin och hans organisation över till Afghanistan. Mycket
            tyder på att det kanske inte är så att talibanregimen skyddar
            terrorister, utan snarare att al-Qaida är en del av talibanregimen.
          </note>
          <note>
            Många menar att de är helt integrerade. Kanske är, som britterna
            säger, bin Ladin i själva verket talibanernas försvarsminister.
            I så fall handlar det om statsterrorism och inte om någon privat
            eller vid sidan av staten organiserad terrorism.
          </note>
          <note>
            Oavsett hur det förhåller sig bryter de mot folkrätten. Talibanerna
            och al-Qaida bryter mot folkrätten i båda fallen.
          </note>
          <note>
            I Afghanistan var det inledande glädje när talibanerna kom till
            makten - det blev fred i landet. När man har haft inbördeskrig
            under mycket lång tid strävar människor efter fred i första hand.
            Men mycket snart visade talibanregimen sin sida. Kvinnorna skulle
            bort ur samhällslivet. Man inledde ett blodbad på shiamuslimer
            i nordvästra Afghanistan. Talibanerna är sunnimuslimer, och då
            passar det inte att vara shiamuslim. De har också varit med och
            förstört Afghanistans kulturarv - vi minns alla den debatt som
            rasade i somras. I sammanhanget kan man tycka att det är en liten
            sak, men det visar hur regimen fungerar. Den är inte erkänd av
            Sverige, av FN eller av det internationella samfundet.
          </note>
          <note>
            Det handlar här om en kombination av en regim och terroristorganisation,
            som mördar hinduer i
          </note>
          <note>
            Kashmir och på andra ställen, kristna, judar och andra muslimer.
            De är i den meningen onda krafter, i paritet med de onda vi har
            sett under historiens gång.
          </note>
          <note>
            Det är viktigt att konstatera att al-Qaida och talibanregimen
            bryter mot folkrätten. Det handlar inte om att föra brottslingar
            inför domstol, vilket ofta framhålls i debatten. FN:s säkerhetsråd
            har konstaterat att detta är ett brott under kap. 7, ett brott
            mot internationell fred och säkerhet. Det är juridiskt bindande,
            därför att det är FN-resolutioner. Det är en skyldighet för Sverige
            och andra medlemsländer, även för icke-medlemsländer, att följa
            FN:s resolutioner.
          </note>
          <note>
            USA och Storbritannien har nu i uppgift att återställa internationell
            fred och säkerhet. De har givits det mandatet - to combat with
            all means, som det står i FN-resolutionen. Med alla medel ska
            man nu bekämpa terrorismen. Det är det mandat som man har från
            FN.
          </note>
          <note>
            Jag tror att det är viktigt att det inte råder någon tveksamhet
            om att vi alla sju partier i Sveriges riksdag står bakom kap.
            7 i FN-resolutionen. Det har alltid varit Sveriges tradition att
            ta på allvar FN:s beslut enligt kap. 7 och på alla sätt understödja
            detta.
          </note>
          <note>
            Det har förts en diskussion ibland som har varit mycket förvirrad.
            Ibland kan man höra att terrordåden på något sätt skulle ha sitt
            ursprung i att det finns fattiga och förtryckta folk och människor.
            Men det är svårt att förstå att det skulle ha något samband med
            det vi nu ser, för är det någonting som talibanregimen har gjort
            så är det väl att skapa fattigdom. Att ta undan halva befolkningen
            från samhällslivet är ett effektivt sätt att öka fattigdomen i
            ett land. Man tar bort kvinnliga lärare och läkare, osv. Man utövar
            ett förtryck. Det är det som talibanregimen har gjort.
          </note>
          <note>
            Det är också så att al-Qaida inte på något sätt strävar efter
            demokrati eller skulle vara ett slags del i en västerländsk syn
            på hur utvecklingen ska vara.
          </note>
          <note>
            Som sagt: Man mördar systematiskt folk av alla slag och alla
            religioner.
          </note>
          <note>
            En annan mycket konstig sak är föreställningen att detta på något
            sätt skulle ske på grund av fredsprocessen i Mellanöstern. Om
            vi erinrar oss fredsprocessen i Mellanöstern minns vi att den
            inleddes 1979, när
          </note>
          <note>
            Israel och Egypten slöt fred. Israel och Egypten fick ömsesidigt
            säkra och erkända gränser mellan varandra. Sedan kom nästa steg
            när Jordanien och Israel gjorde det samma. I höstas, för ett år
            sedan, trodde vi kanske att det tredje och viktigaste steget skulle
            tas.
          </note>
          <note>
            Israel och Palestina skulle komma överens om säkra och erkända
            gränser. De var ju närmare varandra än någonsin tidigare.
          </note>
          <note>
            Vi ska komma ihåg att det som al-Qaida står för är att utplåna
            Israel. Det är inte att försöka hjälpa fredsprocessen utan just
            att skapa en situation där
          </note>
          <note>
            Israel inte längre kan existera.
          </note>
          <note>
            Det finns en säkerhetsordning i Mellanöstern som
          </note>
          <note>
            USA i allt väsentligt upprätthåller. Det är nio länder plus kurderna
            i norra Irak som är beroende av USA
          </note>
          <note>
            för sin säkerhet. Vi kan fundera ett ögonblick över vad som skulle
            hända om den säkerhetsordningen bröts.
          </note>
          <note>
            Anf. 249 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Göran Lennmarker säger att det inte finns något samband
            mellan fattigdomen och de terrordåd vi ser. Menar Göran Lennmarker
            att denna typ av terrordåd ändå skulle förekomma och att det inte
            skulle göra någon skillnad om vi hade lyckats bekämpa fattigdomen
            och få en ökad demokratisering?
          </note>
          <note type="speaker">
            Anf. 250 GÖRAN LENNMARKER (m) replik:
          </note>
          <note>
            Fru talman! Jag skulle misstänka att vi, om vi får välstånd och
            demokrati, minskar spänningarna i världen. Det är därför vi strävar
            efter just detta. Tyvärr är det väl dock så att den typ av personer
            som bin Ladin och andra i hans krets representerar - mycket förmögna
            personer, extremt privilegierade i världen -
          </note>
          <note>
            inte har sitt hat närt ur fattigdom och förtryck utan ur en religiös
            eller annan fanatism. Det är den tragiska sanningen.
          </note>
          <note>
            Vi har sett exempel på att även för sin tid mycket välmående
            stater - t.ex. 30-talets Tyskland, som var ett av jordens rikaste
            länder vid den tiden - kunde gå en fruktansvärd väg. Helt säkra
            kan vi inte vara på att välstånd och demokrati löser alla problem,
            även om det är en god bit på väg.
          </note>
          <note>
            Anf. 251 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Borde då inte slutsatsen vara att det är oerhört
            angeläget att vi demokratier tillsammans kämpar för att se till
            att få bort fattigdomen och få demokratin att öka i dessa delar?
            Jag är helt säker på att de människor som nu drabbas av bomber
            i Afghanistan inte hade valt bin Ladin som sin ledare om de hade
            fått välja, utan då hade det sett helt annorlunda ut.
          </note>
          <note type="speaker">
            Anf. 252 GÖRAN LENNMARKER (m) replik:
          </note>
          <note>
            Fru talman! Det tror jag också. En av de viktigaste saker vi
            kan sträva efter är att få fred, så att fredlig utveckling kan
            påbörjas och fortsätta. Därefter är demokrati en oerhört central
            del i detta. Men tyvärr är det så att dessa grupper inte står
            vare sig för välståndsbildning eller för demokrati, utan snarare
            för deras motsats.
          </note>
          <note>
            Vi kan fundera ett ögonblick på vad som skulle hända om den amerikanska
            säkerhetsordningen i
          </note>
          <note>
            Mellanöstern skulle försvinna. Då skulle kurderna i norra Irak
            naturligtvis gasas ihjäl på det sätt som
          </note>
          <note>
            Saddam Hussein delvis lyckades med. Kuwait skulle naturligtvis
            bli ockuperat igen av Irak. Jordanien skulle väl angripas. Det
            anses vara en förrädarstat eftersom den har slutit fred med Israel.
            Man skulle naturligtvis bygga upp strävan att utplåna Israel,
            vilket är en central del i detta. Jag tror vi bör erinra oss att
            det är denna typ av mål som står bakom terroristerna.
          </note>
          <note type="speaker">
            Anf. 253 MURAD ARTIN (v):
          </note>
          <note>
            Fru talman! Alla var vi djupt skakade av TV-
          </note>
          <note>
            bilderna från World Trade Center. Alla blev vi lika upprörda.
            Alla fördömer vi terrorismen. Alla vill vi bekämpa terrorismen.
            Så långt är vi alla tveklöst eniga.
          </note>
          <note>
            Nästa fråga handlar om hur man bekämpar terrorismen. Det handlar
            om valet av metod. Återstår gör också frågan om vem som ska leda
            detta arbete. Det handlar också om vilka metoder som folkrätten
            medger.
          </note>
          <note>
            Terrorismen är ett internationellt fenomen. Av detta följer att
            kampen ska vara internationellt organiserad och internationellt
            ledd och inte ledas av en enskild nation eller stat. Det betyder
            naturligtvis att initiativet i vår globaliserade värld ska tas
            på internationell nivå och av ett internationellt organ - av FN,
            förstås, och inte av en enskild stat som i efterhand ställer FN
            inför fullbordat faktum.
          </note>
          <note>
            Modeordet framför alla andra under senare år har varit globalisering.
            I det ögonblicket insåg sannolikt många med mig vad globaliseringen
            egentligen betyder. För mig underströk terrorangreppen i New York
            att vi inte längre levde i kalla krigets tudelade värld med tredje
            världen vid sidan av, utan i en enda värld där vad som sker eller
            vad vi gör på ett håll påverkar vad som sker på ett annat.
          </note>
          <note>
            År 1996 vädjade FN om 124 miljoner dollar för att kunna bedriva
            humanitärt hjälparbete i Afghanistan, men man fick 65 miljoner.
            1997 bad man om
          </note>
          <note>
            133 miljoner, och då fick man 56. 1998 bad man om
          </note>
          <note>
            157 miljoner, och då fick man 53. Behovet av stöd ökade medan
            FN:s bistånd till Afghanistan sjönk.
          </note>
          <note>
            Fattigdomen fördjupades. Kriget trappades upp.
          </note>
          <note>
            Under denna tid laborerade Världsbanken med sina strukturanpassningsprogram
            för att förmå utvecklingsländerna att göra nedskärningar i sina
            statsbudgetar, vilket gjorde fattiga människor ännu fattigare.
          </note>
          <note>
            Under samma tid struntade världens rikaste nation
          </note>
          <note>
            USA i att betala sin medlemsavgift till FN. Man hade inte råd,
            sade man. I dag har det visat sig att USA har råd med att både
            föra krig och betala lite mer än hälften av vad man är skyldig
            FN.
          </note>
          <note>
            Betänk också vad kriget nu kostar. En enda laserstyrd bomb kostar
            100 000 kr. En missil kostar
          </note>
          <note>
            650 000 kr. Vad kunde man inte gjort för de pengar som nu förslösas
            på att förstöra Afghanistan? I dag, den nionde eller tionde dagen,
            har 2 000 bomber fallit över Afghanistan.
          </note>
          <note>
            Alla har dock inte varit blinda hela tiden. F.d. vice utrikesministern
            i USA sade 1997 bl.a. följande om
          </note>
          <note>
            Afghanistan:
          </note>
          <note>
            Om inrikesproblem och gränskonflikter får pyra tills de blossar
            upp kan regionen bli en plantskola för terrorism, en drivbänk
            för religiös och politisk extremism och en skådeplats för öppet
            krig.
          </note>
          <note>
            En del visste alltså, men ingenting gjordes för att stoppa en
            sådan utveckling.
          </note>
          <note>
            Fru talman! De ekonomiska klyftorna mellan världens länder ökar.
            De ekonomiska klyftorna inom länderna vidgas. Där fattigdomen
            växer växer bristen på kunskap. Där växer desperation som mörka
            politiska krafter kan utnyttja. För de fattiga människornas desperation
            och vad denna desperation för med sig bär den rika världen ett
            stort ansvar. De allra rikaste bär det största ansvaret. Det är
            bland de fattigaste länderna, med de fattigaste människorna, som
            desperationen växer i form av t.ex. fundamentalism som sedan kan
            ta sig formen av terror.
          </note>
          <note>
            Fru talman! Vår statsminister Göran Persson har förklarat att
            han reservationslöst stöder USA:s rätt till självförsvar inom
            de ramar som folkrätten medger.
          </note>
          <note>
            Men vad anger folkrätten i det här fallet? Sanningen är att den
            anger ingenting. Folkrätten räknade inte med att det som inträffade,
            terrorattacken i USA den
          </note>
          <note>
            11 september, kunde inträffa. Det är bara att lyssna till vad
            Sverker Åström och Maj Britt Theorin har att säga. Vad folkrätten
            stadgar blir en tolkningsfråga, och vem tolkar folkrätten? Det
            gör FN och dess säkerhetsråd. Vilka sitter i säkerhetsrådet? Det
            är USA,
          </note>
          <note>
            Storbritannien, Frankrike, Ryssland och Kina som är permanenta
            medlemmar. De tunga länderna i dag är de tre förstnämnda, de som
            egentligen för krig i Afghanistan. Ryssland är försvagat och har
            problem i
          </note>
          <note>
            Tjetjenien. Kina vill inte riskera sin spirande ekonomiska utveckling.
          </note>
          <note>
            De som sist tolkar folkrätten är de som i dag för krig och bombar
            ett fattigt land sönder och samman, och de utgör ett oerhört politiskt
            tryck mot säkerhetsrådets andra medlemmar. Det är ett tryck som
            har uppstått som en följd av terrordåden i New York. När tolkningen
            av folkrätten ska avgöras är det inte bara frågan om att lösa
            en juridisk klurighet utan också en fråga om maktförhållanden
            och maktpolitik. Då är det inte enbart jurister som talar. Då
            talar även de som har makten. En sådan världsordning kan vi inte
            ha.
          </note>
          <note>
            Jag är inte på något sätt först med att säga det. Ingvar
          </note>
          <note>
            Carlsson sade det tillsammans med Ramphal i sin stora rapport
            till FN för några år sedan. Vi måste ha andra maktförhållanden
            inom FN och inom säkerhetsrådet, där tredje världens länder måste
            finnas med, kunna göra sina röster hörda och ha ett starkt inflytande
            på världens utveckling. FN måste alltså reformeras, så att organisationen
            effektivare kan bidra till att bekämpa världens fattigdom med
            andra metoder än att bomba världens fattiga.
          </note>
          <note type="speaker">
            Anf. 254 GÖRAN LENNMARKER (m) replik:
          </note>
          <note>
            Fru talman! Murad Artin säger att FN ska ta ledningen i bekämpandet
            av terrorismen. Det har ju FN
          </note>
          <note>
            också gjort. Dagen efter, den 12 september, antog säkerhetsrådet
            en resolution. Sedan antog man en till en vecka efter terrorangreppet.
            Så FN har tagit ledning och angivit att man ska bekämpa terrorism.
            Det är ett hot mot internationell fred och säkerhet, och det är
            i enlighet med detta som vi alla har att agera, inklusive USA
            och Storbritannien.
          </note>
          <note>
            Om Murad Artin är representativ för Vänsterpartiet innebär det
            att Vänsterpartiet menar att man inte ska följa FN:s resolution,
            att den är illegitim. Hela pläderingen som Murad Artin gjorde
            handlade ju om att FN:s säkerhetsråd inte har något slags moraliskt
            mandat att anta en sådan här resolution. Min fråga till
          </note>
          <note>
            Murad Artin är nu: Menar Vänsterpartiet - det framgick ju klart
            av hans anförande - att Sverige och andra länder inte ska följa
            FN:s resolution?
          </note>
          <note type="speaker">
            Anf. 255 MURAD ARTIN (v) replik:
          </note>
          <note>
            Fru talman! Jag har inte sagt att vi inte ska följa
          </note>
          <note>
            FN:s resolution. Om Lennmarker lyssnade på vad jag sade skulle
            han ha hört att det inte handlar om ett land. Jag kritiserar bombningar
            som inte löser problemet med terrorismen. Det är detta som jag
            och
          </note>
          <note>
            Vänsterpartiet kritiserar.
          </note>
          <note type="speaker">
            Anf. 256 GÖRAN LENNMARKER (m) replik:
          </note>
          <note>
            Fru talman! USA och Storbritannien agerar ju i enlighet med FN:s
            säkerhetsråds mandat - det är för övrigt ett mandat som har upprepats
            vid två skilda tillfällen. Det handlar om att bekämpa den internationella
            terrorismen med alla medel. Man har uttryckligen fattat det beslutet
            i FN. Då måste vi väl bekämpa terrorismen med alla medel. Särskilt
            de länder som direkt har blivit angripna har naturligtvis anledning
            att göra det med extra styrka, men det gäller oss alla att göra
            det.
          </note>
          <note>
            Menar verkligen Murad Artin att detta inte ska ske, utan att
            denna terrorism ska fortgå? Hur många attentat ska då genomföras?
            Hur många hundratusen människor, kanske miljoner, ska dö genom
            terroristattentaten?
          </note>
          <note type="speaker">
            Anf. 257 MURAD ARTIN (v) replik:
          </note>
          <note>
            Fru talman! Vi stöder självklart FN-resolutioner.
          </note>
          <note>
            FN-resolutioner säger inte att man ska använda våld direkt. Beträffande
            den rätt till individuellt eller kollektivt självförsvar som uttrycks
            i FN-stadgan, Göran
          </note>
          <note>
            Lennmarker, är det kap. 7 i stadga 51 som gäller. Där sägs det
            tydligt och klart enligt Sverker Åström, som har jobbat inom FN-ramen
            i 50 år, och Maj Britt
          </note>
          <note>
            Theorin, som har jobbat i 20 år som FN-ambassadör, att man ska
            göra detta i direkt anslutning till att man blir angripen av ett
            annat land - det är inte bara min tolkning. Det är detta som gäller.
            Man ska alltså inte göra detta efter tre eller fyra veckor. Samtidigt
            sägs det att man måste gå tillbaka till FN för att FN:s säkerhetsråd
            ska besluta just om man ska använda våld.
          </note>
          <note>
            Så sägs det, och så säger vi.
          </note>
          <note type="speaker">
            Anf. 258 MARIANNE ANDERSSON (c) replik:
          </note>
          <note>
            Fru talman! Jag tycker att det är ganska häpnadsväckande att
            höra Vänsterpartiet plädera för vedergällning direkt. Tänk om
            USA hade gått in och bombat eller gjort någonting sådant omedelbart!
            Nu inväntade man FN. Man avvaktade. Man hemföll inte åt vedergällning.
          </note>
          <note>
            Det som folkrätten säger, som jag har lärt mig, är att rätten
            till självförsvar icke gäller vedergällning.
          </note>
          <note>
            Rätten till självförsvar handlar faktiskt om att hindra nya attacker,
            eller hur? Det är det som man försöker göra. Det är det som också
            FN:s säkerhetsråd har godkänt. Jag skulle vilja ha en kommentar
            av Murad
          </note>
          <note>
            Artin om hur ni ser på vedergällning. Detta är häpnadsväckande,
            tycker jag.
          </note>
          <note type="speaker">
            Anf. 259 MURAD ARTIN (v) replik:
          </note>
          <note>
            Fru talman! Marianne Andersson sitter i utrikesutskottet och
            har läst FN-stadgan precis som jag också har gjort. Man tolkar.
            Jag har inte pratat om vedergällning. Man har rätten att försvara
            sig i direkt anslutning till angreppet. Det är detta som resolutionen
            om självförsvar säger. Det är inte jag eller Vänsterpartiet som
            har sagt att man ska ha vedergällning direkt. Man säger att det
            är fråga om självförsvar om man blir angripen av en annan stat.
            Så har Maj Britt
          </note>
          <note>
            Theorin och Sverker Åström tolkat det, och så tolkar också folkrättsexperten
            Ove Bring det.
          </note>
          <note type="speaker">
            Anf. 260 MARIANNE ANDERSSON (c) replik:
          </note>
          <note>
            Fru talman! FN:s generalsekreterare Kofi Annan, som också är
            fredspristagare, står ju fullständigt upp för det som sker. Självklart
            tycker vi alla att det är förfärligt. Det är helt klart.
          </note>
          <note>
            Jag skulle vilja ställa en fråga. Vänsterpartiet säger att det
            finns andra åtgärder att ta till. Det har vi hört flera gånger
            tidigare. Jag undrar nu: Vilka åtgärder menar ni skulle göra det
            möjligt att få fast bin
          </note>
          <note>
            Ladin för att kunna ställa honom inför rätta? Det skulle vara
            intressant att ta del av detta, någonting som är realistiskt och
            också skulle kunna åstadkomma resultat. Afghanistan hade ju full
            möjlighet att lämna ut honom men gjorde inte det. Därför försatte
            man sitt folk i den här situationen, där civila offer naturligtvis
            kommer att krävas. Men Afghanistan bryr sig inte om sitt eget
            folk ett dugg. Man låter det svälta och förtrycker hälften av
            befolkningen extra mycket:
          </note>
          <note>
            kvinnorna.
          </note>
          <note type="speaker">
            Anf. 261 MURAD ARTIN (v) replik:
          </note>
          <note>
            Fru talman! Förra året skrev vi en motion om Afghanistan. Jag
            har i dag sökt på ordet "Afghanistan" i motionerna för att se
            om något annat parti skrivit någon motion om Afghanistan, men
            vi var det enda partiet som skrev om detta förra året. Jag vet
            inte hur det har varit förr. Vi har fördömt talibanernas regim
            i denna motion. Titta på den, Marianne Andersson!
          </note>
          <note>
            Sedan säger Marianne Andersson att vi alltid måste välja ett
            alternativ - antingen krig eller inte, antingen bomber eller inte.
            Vad Marianne Andersson säger är att det enda alternativet som
            finns är bombningar. Det är det vi säger nej till. Vi säger att
            det inte är bombningar i första hand som löser problemet. Det
            finns flera olika saker. Utökade diplomatiska kontakter och andra
            internationella kontakter, internationellt samarbete, effektivt
            bistånd på en rad sociala områden och polisiär underrättelseverksamhet
            är på längre sikt bättre än bombningar.
          </note>
          <note type="speaker">
            Anf. 262 CARINA HÄGG (s) replik:
          </note>
          <note>
            Fru talman! Jag vill konstatera att det var ett djupt obehagligt
            tal vi har hört från Murad Artin i dag. Jag kan också konstatera
            att om detta är den hållning
          </note>
          <note>
            Murad Artin kommer att inta framöver, och om den är representativ
            för Vänsterpartiet i stort, kan vi se framför oss att Vänsterpartiet
            i dag har påbörjat en utrikespolitisk ökenvandring. Man har helt
            ställt sig utanför, inte bara när det gäller den svenska politiken
            utan också den internationella. Det finns en stor samstämmighet
            i hur man ska hantera de här frågorna och en uppslutning bakom
            FN, FN:s säkerhetsråd och de tolkningar som har gjorts. Det är
            alltså mycket speciellt att lyssna på Murad Artins tal här i dag.
            Jag tycker att det är viktigt att få understryka det.
          </note>
          <note>
            Jag har en konkret fråga också. Jag kan inte förstå hur de här
            strukturanpassningsprogrammen kan ha någonting med mångmiljonären
            bin Ladins terroristdåd att göra. Jag skulle gärna vilja att Murad
            Artin utvecklade det lite närmare. För mig är det en gåta hur
            de här programmen i Afghanistan, om de över huvud taget har hänt
            där, påverkar detta.
          </note>
          <note type="speaker">
            Anf. 263 MURAD ARTIN (v) replik:
          </note>
          <note>
            Fru talman! Det är tragiskt att höra att Carina
          </note>
          <note>
            Hägg, som är socialdemokratisk riksdagsledamot och broderskapare,
            som enda lösning har bombningarna och inget annat. Det är tragiskt
            att höra detta. Det är beklagligt att det är bomber som gäller
            för Carina
          </note>
          <note>
            Hägg, som efter vad jag förstår står på kristen grund.
          </note>
          <note>
            Det är bara att gå till FN och se hur mycket pengar FN har begärt
            för att kunna göra insatser i just
          </note>
          <note>
            Afghanistan. Jag har tidigare räknat upp detta. Man har inte
            fått ens hälften av de pengarna. Men nu har den rika världen och
            USA pengar både till FN och till att föra krig. Detta vill Carina
            Hägg stödja. Det finns inget annat alternativ än bombningar, vad
            jag förstår, enligt Carina Hägg.
          </note>
          <note type="speaker">
            Anf. 264 CARINA HÄGG (s) replik:
          </note>
          <note>
            Fru talman! Jag tror att Murad Artin inte vill lyssna till vad
            vi har sagt från socialdemokraternas sida.
          </note>
          <note>
            Naturligtvis står vi bakom FN:s och dess säkerhetsråds ställningstagande
            här. Men det finns också en hel rad andra punkter. Det är bombningarna
            som i dag står i fokus. Det är påtagligt och lätt att åskådliggöra.
          </note>
          <note>
            Men det finns andra saker som vi ska göra nu och på lång sikt
            och som kanske inte är lika tydliga i dag. Vi som är här bör dock
            ha den informationen att man jobbar med bistånd, underrättelseverksamhet,
            förstärkt lagstiftning osv. Det finns många andra delar som är
            viktiga för att vi ska kunna bekämpa terrorismen på sikt.
          </note>
          <note>
            Men det handlar inte bara, Murad Artin, om vad vi skulle ha gjort
            eller vad någon annan skulle ha gjort i det förflutna. Det handlar
            också om vad vi måste göra just nu. Blicka bakåt kan vi göra för
            att lära för framtiden, men det hjälper inte i den här situationen
            för de politiska beslut vi måste fatta här och nu. Där tycker
            jag att Murad Artin glider undan sitt ansvar.
          </note>
          <note>
            Jag vill än en gång konstatera: Murad Artin riskerar att hamna
            i en utrikespolitisk ökenvandring med det tal han hållit här i
            dag.
          </note>
          <note type="speaker">
            Anf. 265 MURAD ARTIN (v) replik:
          </note>
          <note>
            Fru talman! Vi hör det igen: Det finns inget annat alternativ
            än bombningar för Carina Hägg. Det är beklagligt. Det är tragiskt
            att höra detta från en socialdemokratisk riksdagsledamot.
          </note>
          <note>
            Historien är väldigt viktig. Vi ska lära av den. Då måste vi
            också blicka framåt, som Carina Hägg sade.
          </note>
          <note>
            I dag har EU, vad jag förstått, beslutat om 63 punkter
          </note>
          <note>
            - jag hoppas att bombningar inte finns med där - för att bekämpa
            terrorism. Bl.a. vill man kunna satsa också på de områden som
            vi pratade om när det gäller utökat bistånd och att bygga upp
            Afghanistan.
          </note>
          <note>
            I dag har bara de här bomberna kostat en miljard dollar. Hur
            mycket skulle vi inte ha kunnat bygga i de fattiga länderna, bl.a.
            Afghanistan, för dessa miljarder?
          </note>
          <note>
            Anf. 266 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Murad Artin får det att låta som om vi som står bakom
            FN:s, USA:s och Storbritanniens agerande gillar att bomba Afghanistan.
          </note>
          <note>
            Jag vill försöka räta upp den här diskussionen något. Det är
            klart att det finns många alternativ till bomber. Det finns diplomatiska
            möjligheter. Man kan försöka ordna mötesplatser. Men det finns
            vissa lägen då den enda utvägen är att gå lite hårdare fram. Diplomati
            bygger ju på att man har någon att resonera med, någon att sitta
            vid ett bord och diskutera med.
          </note>
          <note>
            Den möjligheten finns ju inte, eftersom de som agerade den 11
            september gömmer sig. De är inte öppna för denna dialog.
          </note>
          <note>
            Då frågar jag: Hur menar Murad Artin och Vänsterpartiet att denna
            dialog ska gå till?
          </note>
          <note type="speaker">
            Anf. 267 MURAD ARTIN (v) replik:
          </note>
          <note>
            Fru talman! Vi har inte talat om bara dialog, bara internationellt
            samarbete, bara bistånd osv. Men vi menar att våld kommer att
            skapa våld. Man löser inte problemen i de här länderna med bomber.
            Vi har sett detta i andra länder. I dag växer fattigdomen i många
            länder som Iran, Irak och Palestina.
          </note>
          <note>
            Så fort USA och Storbritannien bombar hejar man på från vissa
            delar av borgerligheten. Jag vet inte hur
          </note>
          <note>
            Folkpartiet ställde sig när man bombade Irak utan en enda resolution
            som stöd. Moderaterna stödde det, men jag vet inte om Folkpartiet
            gjorde det.
          </note>
          <note>
            Anf. 268 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag ska ställa en rak fråga till Murad
          </note>
          <note>
            Artin: Finns det någon gång ett läge där man kan tänka sig att
            ta till hårdare tag än diplomati, resonemang, bistånd osv., dvs.
            att man måste agera med styrka och kanske t.o.m. med bomber? Kan
            Murad
          </note>
          <note>
            Artin tänka sig något enda sådant fall, eller är det helt uteslutet
            att detta ska kunna äga rum? Var det t.ex. fel av länderna att
            bekämpa Hitler med bomber? Var det fel? Finns det över huvud taget
            något sådant läge, eller är det alltid uteslutet?
          </note>
          <note type="speaker">
            Anf. 269 MURAD ARTIN (v) replik:
          </note>
          <note>
            Fru talman! När FN kastade ut Saddam Hussein ur Kuwait var det
            rätt. Det var inte fel. Det jag kritiserar är när man därefter
            varje dag bombar utan resolution i FN, utan någonting att stödja
            sig på. Det finns ingenstans i folkrätten. Det är inget självförsvar.
          </note>
          <note>
            Varje dag bombas Irak. Civilbefolkningen drabbas av bombningarna.
            Det vet Karl-Göran Biörsmark. Jag vet det.
          </note>
          <note>
            Vi har sett bilderna från Afghanistan. Jag har varit med om detta.
            Jag kommer från ett sådant land. Jag vet precis vad bomberna kommer
            att innebära för civilbefolkningen.
          </note>
          <note type="speaker">
            Anf. 270 MARGARETA VIKLUND (kd):
          </note>
          <note>
            Fru talman! Jag har ibland ställt mig frågan om det egentligen
            var så klokt att enligt Daytonavtalet inrätta en särskild republik
            i Bosnien. Man talade om integration och att leva tillsammans.
            Men i stället ökade segregationen. De flesta som på grund av etnisk
            förföljelse blev tvungna att fly från sina hem i det som i dag
            kallas Republica Serbska kan inte återvända dit på grund av just
            sin etniska tillhörighet. De är inte välkomna tillbaka, även om
            man har gjort vissa försök att få människor att flytta tillbaka.
          </note>
          <note>
            Många bosnier och andra grupper i det forna Jugoslavien är i
            dag internflyktingar och bor på nåder i en bostad som egentligen
            någon annan äger och genom beslut måste den nu lämnas över till
            den rätta ägaren. Det är i princip bra. Men det är inte bra om
            det inte finns någon annanstans att ta vägen för den internflykting
            som bor där och nu blir vräkt. Att vara internflykting innebär
            att man inte kan återvända till sin hemort fastän den finns i
            det land man är medborgare i.
          </note>
          <note>
            Enligt UNHCR är de ca 340 000 människor som behöver skydd. Visserligen
            är bestämmelserna sådana att landet självt ska ta hand om sina
            innevånare, men om det nu är kaos på olika plan, det inte finns
            bostäder och ingen bygger anser jag att Sverige av framför allt
            humanitära skäl måste ta sitt ansvar för de 5 000
          </note>
          <note>
            bosnier som i dag är utvisningshotade från vårt land.
          </note>
          <note>
            Det har vi råd med.
          </note>
          <note>
            Vi kristdemokrater anser liksom UNHCR att internflykt i det forna
            Jugoslavien inte är ett rimligt alternativ för människor.
          </note>
          <note>
            Man kan ju bara gå till sig själv. Hur skulle det kännas för
            dig eller mig, som väl bor ganska trygga i det här landet, om
            tryggheten helt plötsligt försvann och vi fann att vi var hemlösa
            flyktingar i vårt eget land? Som i Bosnien skulle då ingen hjälp
            finnas att få. Vi kanske skulle få bo på ett lastbilsflak, som
            en del får göra där, därför att ekonomin är i kaos, bostadsbyggandet
            inte fungerar, 50-60 % är arbetslösa.
          </note>
          <note>
            Man behöver ju bara titta på de hemlösas situation här i Stockholm
            för att få en aning om hur det kan vara att vara hemlös.
          </note>
          <note>
            Fru talman! Beslutet att sända hem de 5 000
          </note>
          <note>
            hemlösa bosnierna måste omprövas. I den gruppen finns många barn
            som inte sett mycket annat av livet än ett ohyggligt krigs efterspel.
          </note>
          <note>
            Fru talman! Assyriernas situation har vid åtskilliga tillfällen
            behandlats här i riksdagen. Jag vill påstå att assyrierna, speciellt
            nu då världen håller på att polariseras med religionen i de olika
            polernas centrum, behöver vår hjälp i de religiösa motsättningar
            som tycks bli allt starkare i vår värld, i Asien, i Mellanöstern.
          </note>
          <note>
            Först och framför allt måste de få sin etniska och kulturella
            identitet erkänd. De behöver skydd mot övergrepp, så att de kan
            leva i hemlandet i fred, ro och frihet. Den laglöshet som råder
            i norra Irak är en skam för FN, under vars beskydd detta område
            upprättades som en fristad för de människor som tidigare hotats
            till livet av Saddam Hussein. Men i norra Irak tillåts i dag att
            våld och förtryck utövas och förföljelse sker utan att förövarna
            lagförs.
          </note>
          <note>
            I det tysta pågår en omfattande våg av mord, expropriation och
            fördrivning av assyrier i norra Irak.
          </note>
          <note>
            Varken Barzanis KDP eller Talabanis PUK har visat något intresse
            av att komma till rätta med den etniska fördrivningen, utan har
            snarare aktivt understött den.
          </note>
          <note>
            Det är särskilt anmärkningsvärt att denna etniska förföljelse
            kan pågå i en av FN beskyddad zon.
          </note>
          <note>
            Eftersom FN inte verkar vara förmöget att garantera assyrierna
            skydd i den av FN övervakade skyddszonen i norra Irak bör det
            övervägas att inrätta en särskilt övervakad zon för assyrierna
            inom den av
          </note>
          <note>
            FN upprättade skyddszonen i norra Irak innan alla assyrier i
            området försvunnit.
          </note>
          <note>
            Fru talman! Den situation som världen nu har hamnat i när det
            gäller våld, terrorism och motsättningar mellan länder och folk
            är allt annat än ljus. Vi har all anledning att fördöma de terrorhandlingar
            som
          </note>
          <note>
            USA utsatts för och som ingen enda av oss kan vara säker på att
            de inte i en eller annan form ska upprepas och kanske drabba oss.
            Men vi som tror på och arbetar för demokrati, mänskliga rättigheter
            och jämställdhet får inte ge upp. Det handlar om vår världs och
            våra barns och barnbarns framtid.
          </note>
          <note>
            Ingen enda av oss tycker väl, med tanke på civilbefolkningen,
            att bombningarna i Afghanistan är bra, utan egentligen fruktansvärda.
            Men Afghanistan hade sin chans att lämna ut Usama bin Ladin. Men
            man satte folkets pris som intet värt i det sammanhanget.
          </note>
          <note>
            Jag är faktiskt lite grann besviken på utrikesministern, fru
            talman. Innan bombningarna satte i gång ställde jag nämligen en
            fråga till henne, där jag bl.a.
          </note>
          <note>
            skrev: Om nu verkligen USA planerar att angripa
          </note>
          <note>
            Afghanistan för att få tag på Usama bin Ladin för att ställa
            honom inför rätta, borde det kunna ordnas en korridor ut ur landet
            för framför allt alla de kvinnor och barn som inte har haft något
            med talibaner eller bin Ladin och hans terrorgrupp att göra utan
            tvingats in i en ohyggligt svår situation. Själva frågan löd:
            På vad sätt tänker regeringen förhindra att oskyldiga människor
            dras in i den motattack som väntas bli följden av det fruktansvärda
            terrordådet i USA den 11
          </note>
          <note>
            september 2001?
          </note>
          <note>
            Min besvikelse grundar sig på att jag egentligen inte fick något
            svar. Utrikesministern, som vanligtvis brukar ge klara, kloka
            svar och besked på alla frågor, staplade den här gången bara ord
            utan innehåll och mening ovanpå varandra. Något egentligt svar
            på min fråga fick jag inte.
          </note>
          <note>
            Kan det möjligen bero på att världens olika gemensamma institutioner
            inte lyssnar lika mycket på
          </note>
          <note>
            Sverige nu som man har gjort tidigare, och att Sveriges främsta
            företrädare i internationella frågor också känner sig maktlösa,
            dvs. att vi inte har så stor påverkansmöjlighet? Självklart kan
            vi inte ha lika stort inflytande i världspolitiken nu som vi hade
            som europeiskt ordförandeland, men jag undrar ändå hur det för
            närvarande är med Sveriges goodwill i ett internationellt perspektiv.
            Jag räknar inte med att få svar på den frågan i dag. Men den är
            i alla fall ställd.
          </note>
          <note>
            Till sist, fru talman, har tyvärr de skräckbilder och scenarier
            som målades upp under 1980- och 1990-
          </note>
          <note>
            talen beträffande hiv/aids till stor del förverkligats.
          </note>
          <note>
            Den hårdast drabbade världsdelen är nu liksom då
          </note>
          <note>
            Afrika, där i dag mer än 25 miljoner människor bär på hiv. De
            som drabbats värst är återigen kvinnorna och barnen.
          </note>
          <note>
            Kristdemokraterna anser att en förutsättning för att bekämpa
            hiv/aids är att kvinnans status höjs, att hon blir jämställd med
            mannen och att mänskliga rättigheter också ska gälla kvinnan och
            barnen.
          </note>
          <note>
            I den deklaration som FN:s generalförsamling antog i somras vid
            den särskilda sessionen om hiv/aids står i texten i paragraf 52
            att man "måste ge kvinnor möjlighet att kontrollera och fritt
            och ansvarsfullt fatta beslut i sexuella angelägenheter för att
            öka deras förmåga att skydda sig själva mot hiv/aids."
          </note>
          <note>
            Den av FN:s länder antagna paragrafen innebär således att kvinnan
            fått rätt att skydda sig, men också att säga nej. Det är bra och
            angeläget. Men det gäller också att det ges möjligheter att efterleva
            den paragrafen om den ska ha någon verkan.
          </note>
          <note>
            Fru talman! Det finns massvis att göra för mänskliga rättigheter
            i vår gemensamma värld. Detta var bara ett litet axplock som pekar
            på områden där vi har möjlighet att verka.
          </note>
          <note type="speaker">
            Anf. 271 CARINA HÄGG (s) replik:
          </note>
          <note>
            Fru talman! Jag vill ställa en fråga till Margareta
          </note>
          <note>
            Viklund om det hon har tagit upp i den senare delen av sitt anförande.
            Det gäller den viktiga frågan att man ger kvinnor möjlighet att
            skydda sig mot hiv/aids, inte minst i Afrika.
          </note>
          <note>
            Där finns en problematik. Vi vet att det finns kyrkliga företrädare
            som motsätter sig att kvinnorna får denna möjlighet och att man
            inte tillåter kondom.
          </note>
          <note>
            Jag har försökt föra den debatten med katolska företrädare i
            Sverige och även med en del andra kyrkliga företrädare som hyser
            denna uppfattning. Är Margareta Viklund beredd att hjälpa till
            att ta upp detta, inte minst med katolska biskopar och andra kyrkliga
            företrädare för att få dem att ändra sin uppfattning, så att de
            mest utsatta kvinnorna ska få den möjlighet som vi har i vårt
            land att skydda sig genom att använda kondom i samlivet?
          </note>
          <note type="speaker">
            Anf. 272 MARGARETA VIKLUND (kd) replik:
          </note>
          <note>
            Fru talman! Jag var med på den konferens som
          </note>
          <note>
            FN höll i New York i somras som just handlade om hiv/aids-situationen
            i världen. Jag var mer eller mindre indragen i de här diskussionerna.
            Jag anser att kvinnorna, var de än finns i världen, ska ha samma
            rättigheter att skydda sig, vare sig de är i Sverige, i
          </note>
          <note>
            Afrika, i Indien eller var de är. Det här måste vi naturligtvis
            jobba med allesammans.
          </note>
          <note type="speaker">
            Anf. 273 CARINA HÄGG (s) replik:
          </note>
          <note>
            Fru talman! Det är ändå mycket lättare att säga detta från riksdagens
            talarstol och under konferenser.
          </note>
          <note>
            Men är Margareta Viklund beredd att göra vad en del andra har
            gjort, nämligen ringa på hos biskop Arborelius och ta upp frågan
            med honom och andra katolska präster, med företrädare för Caritas,
            att verka genom de organisationer som har en konkret påverkan
            på situationen bland fattiga människor i Afrika?
          </note>
          <note>
            Är Margareta Viklund beredd att ta den diskussionen med de kyrkliga
            företrädare som i dag förhindrar att fattiga kvinnor får möjlighet
            att välja bort risken att smittas av hiv/aids?
          </note>
          <note type="speaker">
            Anf. 274 MARGARETA VIKLUND (kd) replik:
          </note>
          <note>
            Fru talman! Ett kort svar: Ja.
          </note>
          <note type="speaker">
            Anf. 275 MARIANNE ANDERSSON (c):
          </note>
          <note>
            Fru talman! Den 11 september ändrades vår världsbild. Eller rättare
            sagt: De nya hot som vi i
          </note>
          <note>
            Centerpartiet och flera med oss har varnat för blev verklighet
            på det mest brutala sättet. Då sattes kampen mot terrorismen i
            fokus, och världens länder gick samman i FN och dess säkerhetsråd
            om resolutioner som stöder den kampen. Rädslan för nya attacker
            och för mjältbrandsbakterier sätter nu sin prägel på verkligheten.
            På det sättet har terroristerna nått stora framgångar i att sprida
            skräck och osäkerhet i hela västvärlden.
          </note>
          <note>
            FN:s säkerhetsråd har gett USA rätten att utöva självförsvar
            mot angreppen. Det ska vara proportionerligt och i enlighet med
            folkrätten. Syftet ska vara att hindra nya attacker. Det är viktigt
            med en ständig återrapportering och att säkerhetsrådet följer
            utvecklingen noggrant - vilket man gör - så att de civila offren
            för bombningarna minimeras.
          </note>
          <note>
            Mitt i den här förfärliga processen är det viktigt att vi nu
            kan konstatera att USA väntade på säkerhetsrådet, att USA inte
            föll för stämningen av vedergällning och att USA inser att Afghanistan
            efter krigets slut måste ha stort stöd för uppbyggnad och demokratisering.
            Landet kan inte lämnas som efter ryssarnas ockupation.
          </note>
          <note>
            Samtidigt fokuseras också klyftorna mellan rika och fattiga.
            Här kan man tala om social och regional klyvning mellan rika och
            fattiga länder. Fattigdom, förtryck och marginalisering, verklig
            eller upplevd, är grogrund för stöd till terrorism. Det är viktigt
            att konstatera att hjärnorna bakom dåden inte bryr sig om de fattiga,
            inte bryr sig om mänskliga rättigheter och inte bryr sig om att
            kvinnor förlorar sina mest elementära rättigheter. Tvärtom! De
            vet att fattiga och marginaliserade människor är lätta offer för
            deras rekrytering, och de vet att det är bland dessa människor
            som de får stöd i sin hatpropaganda.
          </note>
          <note>
            Världens ledare har fattat beslutet att halvera fattigdomen till
            2015. Det enda anständiga målet vore egentligen att utrota fattigdomen.
            Ändå vet vi att sedan beslutet fattades för nära 18 månader sedan
            har inte mycket gått åt rätt håll i det avseendet. I många länder
            med aidsepidemi och krig ökar i stället fattigdomen. Människor
            tvingas lämna sina hem. Föräldrar, lärare och andra yrkesutövare,
            som t.ex. jordbrukare, dör. Maten produceras inte, hungern ökar
            -
          </note>
          <note>
            vilket FAU har varnat för. Barnen får inte undervisning, och
            gamla mor- och farföräldrar tvingas att ansvara för barnen när
            föräldrarna har dött.
          </note>
          <note>
            Realistiska strategier för att nå målet saknas i stort sett.
            Rapporterna från FN-konferensen i våras om världens fattigaste
            länder, MUL-länderna, visar att resultatet av konferensen blev
            ganska svagt. Det som bestämdes där hade givarsamhället redan
            förbundit sig till vid tidigare tillfällen.
          </note>
          <note>
            Det kändes som ett spel för gallerierna, sade en representant
            för frivilligorganisationerna. Samma löften gavs för tio år sedan,
            och det är löften som ännu inte uppfyllts. Då lovades att biståndet
            skulle öka. Det har i stället minskat, och det har minskat mest
            i de fattigaste länderna.
          </note>
          <note>
            Medel för att nå målet att halvera fattigdomen är rättvisare
            handelssystem internationellt och bättre handelsmöjligheter inom
            och mellan u-länder. Det handlar förstås också om demokrati, fungerande
            institutioner, skuldavskrivningar, fred och säkerhet, god styrelse,
            good government, jämställdhet och respekt för mänskliga rättigheter.
            Där är vi så överens.
          </note>
          <note>
            Människors kapacitet måste utvecklas. Biståndspolitiken måste
            ges en sådan inriktning att människor i mottagarländerna ges långsiktiga
            förutsättningar att lösa fattigdomsproblemen.
          </note>
          <note>
            Centerpartiets motto när det gäller den svenska politiken - livskraft,
            livskvalitet och självbestämmande - har lika stor bäring när det
            gäller vår biståndspolitik och våra internationella relationer
            som när det gäller politiken här hemma. Det gäller likaså vår
            politik för att minska de regionala och sociala klyftorna.
          </note>
          <note>
            Den viktiga förutsättningen för att lösa fattigdomsproblemen
            och minska klyftorna, som vi fokuserar särskilt på, är tillgång
            till livsmedel samt jordbruksoch landsbygdsutveckling. Hunger
            skapar ingen utveckling. Vi trycker i vår biståndsmotion mycket
            starkt på vikten av att utveckla jordbrukspolitiken i uländerna.
            Jordbruk och livsmedelsproduktion är avgörande för all utveckling.
            Det finns inget land som har haft en bred och snabb utveckling
            utan att först ha utvecklat den egna jordbrukssektorn. Det går
            inte att bygga välstånd och framsteg på tom mage. I en rapport
            från FN:s internationella jordbruksfond hävdas att landsbygds-
            och jordbruksutvecklingen måste få högre prioritet om fattigdomsmålet
            ska kunna uppnås.
          </note>
          <note>
            Det gäller att stödja u-länderna med kunskap och kompetens vid
            WTO-förhandlingarna och att strategiskt arbeta för en förändrad
            attityd inom EU. Dessutom måste dumpningen av subventionerade
            livsmedel från den rika världen till den fattiga upphöra.
          </note>
          <note>
            Biståndet måste inriktas på att åstadkomma en bättre handelspolitik
            inom och mellan u-länderna.
          </note>
          <note>
            Fattiga länder med odemokratiska regeringar omges ofta av andra,
            liknande fattiga länder som stänger sina gränser för varandra
            och dessutom lägger exportskatter och andra pålagor på livsmedel
            så att det i praktiken blir omöjligt för bönderna att sälja sina
            produkter.
          </note>
          <note>
            Det är ännu viktigare att utveckla själva jordbrukspolitiken.
            I fattiga länder bör den ekonomiska politiken möjliggöra självförsörjning
            med baslivsmedel. Det är en förutsättning för växande ekonomisk
            stabilitet, ökande kapitalinflöde och decentraliserad ekonomisk
            tillväxt. Hitintills har ekonomisk tillväxt och fattigdomens gradvisa
            avskaffande uteblivit, främst därför att ländernas egen jordbrukspolitik
            varit så oförmånlig för lantbruket. I Afrika har bönderna i genomsnitt
            erhållit ungefär 40 % av världsmarknadspriset, medan statsapparaten
            och andra sektorer i ekonomin tagit 60 %. Det måste ändras.
          </note>
          <note>
            Jag vill också peka på landsbygdskvinnornas nyckelroll. Trots
            att de ofta saknar rätten till mark och tillgång till vitala servicefunktioner
            såsom krediter, träning och utbildning, spelar de en mycket stor
            roll när det gäller livsmedelssäkerhet och produktion.
          </note>
          <note>
            Kvinnor producerar genomsnittligt mer än hälften av all mat -
            i Afrika upp till 80 %, i Asien 60 %. Däremot äger kvinnor bara
            2 % av jorden och erhåller ungefär 1 % av alla jordbrukskrediter.
            Antalet kvinnor som lever i fattigdom har fördubblats sedan 1970.
          </note>
          <note>
            Det finns forskningspolitiska belägg som visar att jordbrukstillväxt
            minskar fattigdom kraftigt, mycket mera jämfört med urban tillväxt.
            I alla länder där det har skett en snabb minskning av fattigdom
            och där det finns tillräckliga data vet experter att detta har
            skett med hjälp av snabb jordbruksutveckling framför allt i småskaligt
            jordbruk. Många länder har uppvisat en snabb tillväxt i BNP utan
            att det har fått stora konsekvenser för fattigdomen. Det är viktigt
            att komma ihåg att tillväxt i sig gör ganska lite för att påverka
            fattigdomen. Det är strukturen som är viktig.
          </note>
          <note>
            Jordbruket är bättre på att öka sysselsättningen, men industrin
            kanske är bättre på att öka tillväxten i det korta perspektivet.
          </note>
          <note>
            Vi menar från Centerpartiets sida att svenskt biståndssamarbete
            i mycket högre grad bör inriktas på jordbruksutveckling. Det handlar
            om strukturella förändringar som skatter, markrättigheter, tullar,
            försäljningskanaler m.m., med särskild betoning på landsbygdskvinnor.
          </note>
          <note>
            I måndags var det de internationella landsbygdskvinnornas dag
            .
          </note>
          <note type="speaker">
            Anf. 276 TALMANNEN:
          </note>
          <note>
            Nu har det gått åtta minuter drygt.
          </note>
          <note type="speaker">
            Anf. 277 MARIANNE ANDERSSON (c):
          </note>
          <note>
            Fru talman! Jag tar det sedan.
          </note>
          <note>
            Anf. 278 KARL-GÖRAN BI-
          </note>
          <note type="speaker">
            ÖRSMARK (fp):
          </note>
          <note>
            Fru talman! Det är mer än 13 timmar sedan den här allmänpolitiska
            debattens första dag startade, och vi går nu på övertid.
          </note>
          <note>
            Det som har präglat dagen väldigt mycket är den terroraktion
            som vi såg den 11 september. Alla återkommer till detta. Det är
            klart att vi är oerhört störda av det som sker. Jag lyssnade på
            nyheterna strax innan jag gick hit. Man har stängt delar av den
            amerikanska kongressen eftersom man är rädd för att det har spridit
            sig bakterier av mjältbrandskaraktär i dess ventilationssystem.
            Det är klart att vi är skakade.
          </note>
          <note>
            Man frågar sig: Hur bekämpar vi terrorismen?
          </note>
          <note>
            Hur främjar vi fred, säkerhet och trygghet? Hur ska vi nå dit?
            Jag menar att en av förutsättningarna för detta är nära samarbete
            människor och länder emellan. Det handlar om att bryta ned gränser
            mellan människor, folk och länder. Det gäller att ständigt öka
            handel och öka kontaktytor för att påverka och försöka sprida
            den demokratiska kultur som bygger på öppen dialog, att man sitter
            vid ett bord och samtalar och att man möts.
          </note>
          <note>
            Finns det då krafter som inte tror på den idén är det klart att
            det är svårt. Finns det krafter som vill utnyttja andra maktmedel
            för sina syften är det svårt.
          </note>
          <note>
            Det finns ändå en viss förhoppning att vi är på rätt väg trots
            den dystra bild vi har i dag.
          </note>
          <note>
            Jag kom in i riksdagen år 1985. Då fanns Sovjetunionen och det
            kalla kriget. Vi talade på den tiden om terrorbalans. Det skulle
            finnas en sorts balans i terrorn. Apartheidsystemet fanns i Sydafrika,
            och
          </note>
          <note>
            Sverige stod utanför EU. Det har varit en väldig utveckling på
            dessa 15 16 år.
          </note>
          <note>
            Mycket av detta bygger just på att man har brutit ned murar och
            hittat nya arenor att agera på politiskt.
          </note>
          <note>
            Därför är jag lite bekymrad och egentligen lite förvånad över
            att några partier här i riksdagen så tydligt mäler sig ut ur det
            resonemanget. Det är Vänsterpartiet och Miljöpartiet.
          </note>
          <note>
            Jag skulle vilja säga att det framför allt gäller
          </note>
          <note>
            Vänsterpartiet, som ju har en längre historia i parlamentet än
            vad Miljöpartiet har. Vänsterns agerande i dessa dagar är egentligen
            ganska typiskt. Man kan gå tillbaka och se hur Vänsterpartiet
            och dess föregångare kommunisterna har agerat när det gäller att
            öppna dörrar för samarbete. De har sagt nej, nej och åter nej.
          </note>
          <note>
            Vänstern röstade nej till Nationernas förbund. Det röstade nej
            till att Europarådet skulle träda i kraft. Det röstade nej till
            det Nordiska rådet, som just bygger på att mötas och bryta ned
            gränser. Jag har tidigare sagt här i kammaren att jag hade pass
            första gången jag åkte till Norge. Vi fick passfrihet. Det är
            den vägen vi ska gå, att bryta ned gränser.
          </note>
          <note>
            Varför säger Vänstern nej? Det sade nej till EF-
          </note>
          <note>
            TA, nej till GATT och nu senast nej till EU. Alla dessa organisationer
            bygger på mötesplatser, att träffas och diskutera och att förstå
            varandra. Jag menar att om man har den attityden att man röstar
            nej till möjligheterna, arenorna och mötesplatserna målar man
            in sig i ett hörn.
          </note>
          <note>
            Utan mänskliga rättigheter, mer yttrandefrihet, tryckfrihet,
            mötesfrihet osv. kommer vi ingen vart på förståelsens väg. Jag
            återkommer till vad Murad Artin sade här tidigare i sitt anförande.
            Han avslutade med att säga att FN ska reformeras och inte bomba.
            Jag kan hålla med om att FN förvisso ska reformeras. Det har vi
            diskuterat mycket här i kammaren. Det finns mycket att göra på
            den punkten. Men nu har vi det
          </note>
          <note>
            FN vi har.
          </note>
          <note>
            Vi är eniga om att sluta upp kring det FN vi har.
          </note>
          <note>
            Det är den enda kraft vi har i dag. Vad är egentligen
          </note>
          <note>
            FN? Det är en sammanslutning av sina medlemmar.
          </note>
          <note>
            Det är varken starkare eller svagare än så. Om man underkänner
            vad FN gör i dag med motiveringen att man ska förändra FN blir
            man också handlingsförlamad.
          </note>
          <note>
            FN har ett problem på sitt bord, och det måste lösas med det
            FN vi har i dag. Man kan drömma om alla möjliga utvecklingsmöjligheter,
            reformering av
          </note>
          <note>
            FN osv. Men vi måste nu hantera den situation vi har i dag. Det
            gör FN. Då behöver FN ha uppbackning på alla möjliga sätt.
          </note>
          <note>
            Det är klart att man under årens lopp också har tappat tempo
            i det internationella solidaritetsarbetet.
          </note>
          <note>
            Jag är den första att understryka det. Den rika världen har ett
            absolut ansvar gentemot den fattiga världen.
          </note>
          <note>
            Vi har haft många diskussioner här i kammaren på detta tema,
            att genom bistånd och solidariskt arbete minska klyftorna i världen.
          </note>
          <note>
            Det är ett viktigt arbete. Det har jag sagt tidigare här, och
            jag står för det. Bistånd är en investering i en säkrare värld.
            Jag tycker att man också ska se det så.
          </note>
          <note>
            Utan den insikten går vi mot en osäkrare värld. Där finns mycket
            att göra. Alla vi som bor i den rika delen av världen måste rannsaka
            oss och se på hur vi hanterar just den delen.
          </note>
          <note>
            Den slutsats jag kommit fram till är att utan demokrati, utan
            mänskliga rättigheter, utan mötesplatser och utan att bryta ned
            gränser och murar skapar vi ingen säker värld. Där har två partier
            i Sveriges riksdag mält sig ut, och det beklagar jag.
          </note>
          <note>
            Anf. 279 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Karl-Göran Biörsmark gör mig minst sagt förvirrad
            och förvånad. Jag som hör till den grupp som vuxit upp i frisinnade
            liberala kretsar känner inte alls igen Folkpartiets resonemang
            i dag.
          </note>
          <note>
            Miljöpartiet de gröna står för en öppen värld. Vi står för ökade
            internationella krafter. Vi kritiserar nya murar som byggs i världen.
            Det gäller t.ex. Schengensamarbetet. Det är en mur mot omvärlden
            som innebär att vi gör det betydligt svårare för människor som
            flyr att i dag kunna ta sig in i Europa.
          </note>
          <note>
            Folkpartiet har missat sin möjlighet att visa vad solidaritet
            är när det så helhjärtat ställer upp för att bombningar av fattiga
            människor i Afghanistan är enda lösningen för att komma åt terrorismen.
          </note>
          <note>
            Anf. 280 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Marianne Samuelsson tillhör det parti som har bekämpat
            det nära samarbetet i Europa och fortfarande gör det. Det säger
            nej till samarbetet i EU.
          </note>
          <note>
            Det samarbetet har ändå byggt ett fredligt Europa under mer än
            50 år. Det är en unik period i Europas historia att vi har kunnat
            ha femtioårig fred mellan länder i Europa.
          </note>
          <note>
            Jag är den förste att skriva under på att EU naturligtvis måste
            ta sitt ansvar och inte bygga upp murar gentemot resten av världen.
            Vi ska se till att det arbetet genomförs och att vi har en röst
            i EU för att driva den frågan. Men utanför EU, såsom ni vill vara,
            har vi inte ens möjlighet till det.
          </note>
          <note>
            Anf. 281 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag gläder mig också åt att vi har haft fred i 50
            år i Europa. Jag tycker att det är någonting som vi ska värna,
            precis på samma sätt som jag tycker att det är viktigt att vi
            värnar ett öppet Europa mot omvärlden.
          </note>
          <note>
            Jag blev väldigt förvånad över att när muren föll mot öst, och
            vi började få öppnare möjligheter och kontakter med människor
            som vi tidigare inte hade kunnat ha kontakter med på det viset
            så slöt sig Europas länder samman och bildade en ny mur runt Europa.
            Det är den muren som vi inte vill se. Vi vill ha ett öppet Europa
            där alla Europas länder kan samarbeta kring viktiga frågor.
          </note>
          <note>
            Anf. 282 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Vi är helt överens. Vi vill också se ett öppet Europa.
            Men Europa byggdes inte på ett, två eller tre år. Vi har en lång
            historia innan vi kom dit där vi är i dag. Jag sade tidigare här
            att vi har sett hur murar bryts ned och gränser öppnas bara under
            den period som vi har funnits i riksdagen. Vi ser hur de baltiska
            länderna nu finns med i resonemanget för att bli EU-medlemmar.
            Vi utvidgar området där vi har fri rörlighet. Det är så man bygger
            en säkrare värld.
          </note>
          <note>
            Detta arbete ska naturligtvis fortgå, och vi ska dra in fler
            länder i processen.
          </note>
          <note>
            Jag brukar säga att EU ofta tar två steg framåt och ett steg
            tillbaka. Men riktningen - vartåt vi syftar - är helt klar, nämligen
            mot en fredligare värld.
          </note>
          <note type="speaker">
            Anf. 283 MURAD ARTIN (v) replik:
          </note>
          <note>
            Fru talman! Jag ska inte använda så stora ord som
          </note>
          <note>
            Karl-Göran Biörsmark gör. Tydligen är det 15 EU-
          </note>
          <note>
            länder som är Europa för Karl-Göran Biörsmark. De andra länderna
            existerar inte.
          </note>
          <note>
            Jag trodde att vi var eniga om att maktförhållandena i FN ska
            förtydligas och att säkerhetsrådet och
          </note>
          <note>
            FN också ska reformeras.
          </note>
          <note>
            Eftersom Karl-Göran Biörsmark är humanist och vill att man ska
            dra sig tillbaka i stället för att bomba är min fråga: Hur många
            civila offer kan accepteras från Folkpartiet innan bombningarna
            kan sluta eller åtminstone ta paus så att humanitära organisationer
            kan komma in i landet? Annars blir det nämligen katastrof, säger
            bl.a. FN.
          </note>
          <note>
            Anf. 284 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Europa är mer än 15 länder. Det är helt klart. Hela
            det arbete som ni motarbetar startade med sex länder. Nu är det
            15, och det finns 12-13
          </note>
          <note>
            som klappar på dörren. Det är den här utvecklingen som ni säger
            nej till - som ni sätter ned klackarna i golvet och säger nej,
            nej, nej till! Det är ju precis vad ni har sagt här. I samarbetsorganisation
            efter samarbetsorganisation på det internationella planet säger
          </note>
          <note>
            Vänstern nej, nej, nej.
          </note>
          <note>
            Sedan kommer man och ställer en sådan här konstig fråga, som
            är helt omöjlig att svara på. Hur många civila ska dödas innan
            vi accepterar detta?
          </note>
          <note>
            Ingen ska naturligtvis dödas av bomber - ingen. Ni bortser ifrån
            en sak och ni svarar över huvud taget inte på frågan om hur vi
            löser problemet. 5 000-6 000
          </note>
          <note>
            dog i New York. Hur många döda i USA i sådana här attacker accepterar
            Murad Artin?
          </note>
          <note type="speaker">
            Anf. 285 MURAD ARTIN (v) replik:
          </note>
          <note>
            Fru talman! Jag säger det igen: Vi vill inte att någon ska dö
            på grund av terror.
          </note>
          <note>
            Alternativet för Folkpartiet nu är bombningar. Det är det som
            vi hela tiden har hört.
          </note>
          <note>
            Vi är inte emot det som Karl-Göran Biörsmark pratar om, dvs.
            samarbete. Men vi ser också ett EU
          </note>
          <note>
            som gör precis det som Marianne Samuelsson sade.
          </note>
          <note>
            EU bygger murar. Flyktingar kan inte komma in, inte ens flyktingar
            från Afghanistan. De kan inte komma in till detta EU. De accepteras
            inte ens av Sverige när bomberna faller över Kabul och andra städer
            i Afghanistan. De kan inte komma hit. De får inte ens asyl i
          </note>
          <note>
            Sverige eller i något europeiskt land inom EU.
          </note>
          <note>
            Min fråga är: Är det förenligt med folkrätten att
          </note>
          <note>
            USA och Storbritannien fäller bomber med personminor, Karl-Göran
            Biörsmark?
          </note>
          <note>
            Anf. 286 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! FN står bakom det agerande som sker i dag i Afghanistan.
          </note>
          <note>
            Ni ville inte ens vara med i Nationernas Förbund en gång i tiden
            och inte heller i EU och andra samarbetsorgan. FN står bakom detta,
            och FN tolkar folkrätten. Jag vet att ni gör en annan tolkning,
            men ni är ganska ensamma om den. Vi säger att det är FN som har
            denna möjlighet, och att det är där den ska ligga.
          </note>
          <note>
            Det är där besluten ska fattas.
          </note>
          <note>
            Terrorn är ett faktum i dag, Murad Artin. Jag måste fråga: Vilket
            är ert recept för att få ett samtal med bin Ladin? Vilket är ert
            recept för att ställa bin
          </note>
          <note>
            Ladin inför rätta när Afghanistan nu inte utlämnar honom? Hur
            vill ni åstadkomma det?
          </note>
          <note>
            Ni anklagar hela tiden oss för att vi vill bomba.
          </note>
          <note>
            Men vi vill inte bomba! Vi vill att de ska utlämna bin
          </note>
          <note>
            Ladin. Det kan de göra i morgon, men det gör de inte.
          </note>
          <note>
            Anf. 287 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Det var en ganska intressant debatt -
          </note>
          <note>
            den här sista som fördes med Folkpartiet om vikten av att öka
            kontaktytorna. Jag håller helt med om att det är viktigt att vi
            ökar kontaktytorna, men det finns mycket annat i Folkpartiets
            politik som jag inte håller med om. En del av det är att jag inte
            tycker att Sverige ska gå med Nato, vilket Folkpartiet tycker.
            Det föranleder naturligtvis att man inte kan välja någon annan
            väg i den debatt som förs nu än den som man har hamnat på, nämligen
            att i stor utsträckning gömma sig bakom teknikaliteter kring FN:s
            skrivningar i olika former. Man sysslar mindre med hur och varför.
          </note>
          <note>
            I somras hade jag förmånen att vara på ett stort scoutläger,
            Scout 2001, som arrangerades i Skåne.
          </note>
          <note>
            Där fanns 26 000 scouter samlade för att idka scoutliv under
            en vecka. Där var scouter från i stort sett hela världen och från
            hela Sverige. Det var en fantastisk känsla att få vara tillsammans
            med unga människor som diskuterade livet och framtiden.
          </note>
          <note>
            Det som är så oerhört intressant är när man kommer in på fredsfrågorna
            med unga. Om man frågar en ungdom i dag vad han eller hon tycker
            är viktigast så nämner de nästan alltid freden. Frågar man en
            vuxen i dag så tror jag inte att det är ett svar som man nämner
            på ett lika markant sätt. Men unga människor ser att framtiden
            bygger på en fredlig värld. De talar också mycket om att våld
            föder våld, att vi måste upprätthålla fred med varandra och att
            freden börjar med oss själva.
          </note>
          <note>
            Detta är oerhört glädjande, viktiga och ganska nya sätt att mötas.
            Unga människor från hela världen kan komma samman och träffas
            under trevliga former.
          </note>
          <note>
            Det gör verkligen att världen krymper, och jag är helt övertygad
            om att det också gör att vi tillsammans kan värna freden på ett
            nytt och viktigt sätt eftersom människorna runtom i världen blir
            nära och viktiga.
          </note>
          <note>
            Demokratiministern sade tidigare i dag att i en demokrati kan
            våldet aldrig vara en arbetsmetod. Jag tycker att det ligger väldigt
            mycket i det, även om den debatten kanske inte rörde sig så mycket
            om bomber utan mer om stenkastande. I en demokrati kan våldet
            aldrig vara en arbetsmetod eftersom demokratin bygger på ett fredligt
            samarbete och fredliga diskussioner och debatter människor emellan.
          </note>
          <note>
            En del i detta med internationella kontakter som berör just EU
            och Sveriges roll i EU är rätten att få komma hit, åtminstone
            på turistvisum. Jag vet inte om man hade några problem att få
            komma till scoutlägret i Sverige, men jag vet att när Gothia Cup,
            som är en internationell ungdomsturnering, gick av stapeln fanns
            det ungdomar som fick söka visum till Danmark för att få komma
            in i Sverige. Från svenskt håll var man väldigt restriktiv. Jag
            tycker att det är någonting som inte stämmer här i vår strävan
            efter att öka kontaktytorna och leva i fred i en internationell
            värld.
          </note>
          <note>
            I dag är det internationella hungerdagen. Vi vet att det är oerhört
            många som aldrig får äta sig mätta. Den här dagen har de strävat
            runt för att försöka hitta någonting att mätta sin hungrande mage
            med. I dag har det dött 30 000 barn under fem år. De dör varje
            dag utan att det egentligen hörs någonting om var och varför.
            De dör i tysthet.
          </note>
          <note>
            Jag tycker att detta är frågor som berör oss alla, och de borde
            beröra oss mycket mer. De borde engagera oss mycket mer. Jag är
            helt övertygad om att om vi ska få en värld i fred måste vi börja
            med att bekämpa fattigdomen och sträva efter att alla människor
            får möjlighet att äta sig mätta och klara sina dagsbehov av de
            ämnen som de behöver för att leva någorlunda bra. Man behöver
            naturligtvis också gå vidare med utbildning, livsmiljö osv. Jag
            tror att vi alla måste jobba mycket mer intensivt med att få en
            internationell hjälp, kanske någon form av Marshallhjälp, som
            riktar sig till de fattigaste länderna på ett mycket mer effektivt
            sätt än vad som sker i dag. Under många år har vi diskuterat de
            fattigas situation. Vi har diskuterat behovet av att göra någonting,
            men det har egentligen inte hänt särskilt mycket. Klyftorna och
            fattigdomen har ökat i världen, inte minskat.
          </note>
          <note>
            Jag skulle önska att det åtminstone kom någonting gott ut av
            debatten som har varit om FN:s roll och terrorbekämpning, nämligen
            att den rika delen av världen inser att vi måste ta krafttag för
            att bekämpa fattigdomen. Vi måste alla tillsammans jobba för att
            människor ska kunna få leva i demokrati och rättvisa.
          </note>
          <note>
            Man ska kunna få vara med och påverka sin egen situation. På
            så sätt tror jag att vi kan bekämpa terrorismen och komma någonvart
            i dessa svåra frågor.
          </note>
          <note>
            Men om vi fortsätter som om ingenting hade hänt och bara diskuterar
            vilka möjligheter FN-resolutionen ger eller inte ger, har vi inte
            nått någonstans.
          </note>
          <note>
            Om vi går ut i dag bland unga människor och ut i kyrkor och diskuterar
            de här frågorna kommer vi att märka att de vill se en förändring.
          </note>
          <note>
            Anf. 288 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Marianne Samuelsson hade ett konstigt resonemang
            i början av sitt inlägg, om att Folkpartiet skulle ha tagit ställning
            i dag för att backa upp
          </note>
          <note>
            FN därför att vi skulle vara för Nato. Jag fattar inte över huvud
            taget vad det har med saken att göra. Här har vi hela dagen hört
            hur socialdemokrater, moderater, kristdemokrater och centerpartister
            ställer upp.
          </note>
          <note>
            Ingen har väl uttalat som Folkpartiet att vi ska gå med i Nato.
            Men man har ju samma syn, så vad det skulle ha för bäring för
            det här förstår jag inte.
          </note>
          <note>
            Sedan har jag en fråga. Anser Marianne Samuelsson att demokratier
            har rätt att försvara sig även med våld och bomber?
          </note>
          <note>
            Anf. 289 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag tycker inte att det var ett så konstigt resonemang
            om Folkpartiets roll i det här. Om man strävar efter att vara
            med i Nato kommer man också att acceptera att USA står för försvaret
            framöver tillsammans inom Nato. Det kan vara oerhört svårt att
            då trampa in och säga att man tycker att det är ett problem att
            gå in och bomba i ett fattigt land.
          </note>
          <note>
            Folkrätten säger att demokratier har rätt att försvara sig. Därom
            är vi överens. Det vi inte är överens om är om ifall metoden man
            har valt är en metod som bekämpar terrorism eller om ifall det
            är en metod som förgör människor.
          </note>
          <note>
            Anf. 290 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det var ändå ett klarläggande. Det har tidigare låtit
            som om vi som har ställt oss bakom FN i det här sammanhanget på
            något vis skulle vara skjutglada och bombare. Det är ju inte alls
            det det är fråga om. Vad vi har ställt oss bakom är en demokratisk
            stats rätt att försvara sig.
          </note>
          <note>
            Nu säger Marianne Samuelsson att det har en demokratisk stat.
            Det betyder att även Marianne Samuelsson accepterar bomber, accepterar
            att man försvarar sig med våld, därför att man försvarar demokratin.
          </note>
          <note>
            Och det är ett bra klarläggande.
          </note>
          <note>
            Det är klart att demokratier har rätt att försvara sig. Då kan
            det bli så att även i de lägena kommer civila att drabbas. Men
            det kanske också är ett pris som man ibland måste betala för att
            inte bli indragen i en diktaturstat.
          </note>
          <note>
            Anf. 291 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Vad jag sade var att folkrätten säger detta. Vad
            jag inte sade var om ifall Marianne Samuelsson accepterar bomber
            som försvarsmetod eller inte. Jag är nog inte lika säker på att
            det skulle vara den metod jag skulle rösta fram om jag skulle
            vara med och trycka på någon knapp. Bomber är nämligen till för
            att förgöra och förstöra.
          </note>
          <note>
            Som jag sade inledningsvis: Jag tror mer på ungdomarnas resonemang
            när de säger att våld föder våld. Vi måste kämpa för en värld
            i fred där vi sätter oss ned och tillsammans talar om frågorna.
          </note>
          <note>
            Jag vet att det är oerhört svårt i det här läget. Men jag lider
            med människorna i Afghanistan som i många år har varit undangömda
            därför att ingen har brytt sig särskilt om hur de har haft det.
            Nu drabbas de återigen av ett elände som direkt kan innebära att
            bomberna träffar dem.
          </note>
          <note type="speaker">
            Anf. 292 MARIANNE ANDERSSON (c) replik:
          </note>
          <note>
            Fru talman! Marianne Samuelsson säger att våldet aldrig får vara
            arbetsmetod. Det är klart att vi allihop håller med om det. Det
            är att verkligen slå in öppna dörrar. Det är väl ingen här i Sveriges
            riksdag som har någon annan åsikt.
          </note>
          <note>
            Men då vill jag fråga: Hur möter man dem som har våldet som arbetsmetod?
            Den enda arbetsmetod de har är våld. Det säger man nu, och det
            är det som man håller på med. Man skyr dessutom allt vad mötesplatser
            heter. Man vill inte träffas och sitta och prata.
          </note>
          <note>
            Det är klart att freden börjar hos oss själva, men vi kan alla
            i hela Sverige vara helt överens utan att det hjälper mot dessa
            terrorister. Vilken metod ska vi använda, Marianne Samuelsson?
          </note>
          <note>
            Anf. 293 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Ja, Marianne Andersson, det är nog inte så lätt för
            oss att välja en exakt metod. Jag tror inte på metoden att bomba
            i Afghanistan. Marianne
          </note>
          <note>
            Andersson tror uppenbarligen på att det löser problemet med terrorismen.
            Jag tror att vi sedan länge borde ha haft betydligt mer internationellt
            samarbete kring terrorismen. Det är en fråga som har varit uppe
            av och till, men man har egentligen aldrig internationellt kommit
            fram till något resultat vad gäller hur man ska bemöta terrorismen.
            I det här utnyttjade man möjligheten till självförsvar enligt
            FN-stadgan, men det hade varit på sin plats att vi hade diskuterat
            dessa frågor innan det här hände, så hade vi kanske hittat bättre
            metoder för att bekämpa terrorismen, något som jag tycker att
            vi i alla fall måste göra nu.
          </note>
          <note type="speaker">
            Anf. 294 MARIANNE ANDERSSON (c) replik:
          </note>
          <note>
            Fru talman! Vi kan hur mycket som helst diskutera vad vi borde
            ha gjort tidigare, men nu har vi det läge som vi har. Det är dagens
            läge som vi måste hantera på ett eller annat sätt, och jag har
            inte hört ett enda alternativ från Marianne Samuelsson. Ska vi
            t.ex. sätta in sanktioner som i Irak, där många fler människor
            drabbas? Det finns inga enkla lösningar.
          </note>
          <note>
            Jag hoppas att de som är mot det som sker skulle kunna föreslå
            alternativ som vi kan diskutera, men dessa lyser med sin frånvaro.
            Det som gör detta så svårt är att ingen människa vill ha våld
            eller bombningar, men var finns lösningen på problemet med dem
            som har våldet som arbetsmetod?
          </note>
          <note>
            Anf. 295 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! I nuvarande läge tycker jag nog att vi från svenskt
            håll borde stödja de upprop som finns.
          </note>
          <note>
            Ett sådant kom i dag från FN:s flyktingkommissarie om att man
            ska göra en paus i kriget. Det har nu bombats i elva dygn. Såvitt
            jag vet har det inte lett till att man har tagit några ansvariga
            för terroristdådet, utan det är många oskyldiga som har drabbats.
            Låt oss instämma i uppmaningen om en paus i bombandet och utöva
            ett ordentligt diplomatiskt framarbetat tryck för att man ska
            kunna komma överens utan att använda bomber.
          </note>
          <note>
            (forts. prot. 14)
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2001/02:33 Schengenintyg
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 16 oktober
          </note>
          <note>
            2001/02:27 av Siv Holma (v) till näringsminister
          </note>
          <note>
            Björn Rosengren
          </note>
          <note>
            Flygtrafik till och från Kiruna
          </note>
          <note>
            2001/02:28 av Lennart Fridén (m) till kulturminister
          </note>
          <note>
            Marita Ulvskog
          </note>
          <note>
            Det publikrelaterade filmstödet
          </note>
          <note>
            den 17 oktober
          </note>
          <note>
            2001/02:29 av Chatrine Pålsson (kd) till jordbruksminister Margareta
            Winberg
          </note>
          <note>
            Djurskyddet på svenska slakterier
          </note>
          <note>
            2001/02:30 av Sten Andersson (m) till statsrådet
          </note>
          <note>
            Lars-Erik Lövdén
          </note>
          <note>
            Svarthandel med bostäder
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 23 oktober.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 oktober
          </note>
          <note>
            2001/02:72 av Lars Wegendal (s) till näringsminister
          </note>
          <note>
            Björn Rosengren
          </note>
          <note>
            Kostnader för säkerhetsåtgärder vid kommunala flygplatser
          </note>
          <note>
            2001/02:73 av Kent Härstedt (s) till socialminister
          </note>
          <note>
            Lars Engqvist
          </note>
          <note>
            Tobaksbolagens marknadsföring
          </note>
          <note>
            2001/02:74 av Cristina Husmark Pehrsson (m) till miljöminister
            Kjell Larsson
          </note>
          <note>
            Vindkraftsutbyggnaden till havs
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 23 oktober.
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 17 oktober
          </note>
          <note>
            2001/02:52 av Inga Berggren (m) till näringsminister
          </note>
          <note>
            Björn Rosengren
          </note>
          <note>
            Europaväg E 6/E 22 mellan Trelleborg och Vellinge
          </note>
          <note>
            2001/02:57 av Margareta Cederfelt (m) till socialminister Lars
            Engqvist
          </note>
          <note>
            Bromsmediciner vid aids
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 23 oktober.
          </note>
          <note>
            11 § Kammaren åtskildes kl. 22.53.
          </note>
          <note>
            Förhandlingarna leddes av talmannen från sammanträdets början
            t.o.m. 2 §
          </note>
          <note>
            anf. 33 (delvis), av förste vice talmannen därefter till ajourneringen
            kl. 12.27, av andre vice talmannen därefter t.o.m. 6 § anf. 117
          </note>
          <note>
            (delvis), av tredje vice talmannen därefter t.o.m. anf. 175,
            av talmannen därefter t.o.m. anf. 205 (delvis), av förste vice
            talmannen därefter t.o.m. anf. 236 och av talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
