<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--71</head>
          <docDate when="2002-02-19 00:00:00">2002-02-19 00:00:00</docDate>
        </div>
      </front>
      <body>
        <div>
          <note>
            18.00 - 18.58
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 12 och 13 februari.
          </note>
          <note>
            2 § Meddelande om aktuell debatt
          </note>
          <note>
            Talmannen meddelade att på begäran av Centerpartiets riksdagsgrupp
            skulle en aktuell debatt om flyktingarnas situation i Sverige
            äga rum onsdagen den 20 februari kl. 12.00.
          </note>
          <note>
            Från regeringen skulle statsrådet Jan O Karlsson delta.
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt
          </note>
          <note>
            Ett flertal alarmerande rapporter har kommit som visar på stora
            brister av mottagandet av såväl ensamma flyktingbarn som hela
            familjer. Uppgifter om självmordsförsök och misstänkt prostitution
            har avslöjats. Åtta ungdomar från grupphemmet Carlslunds flyktingsluss
            har försökt begå självmord det senaste halvåret. Samtidigt utreder
            polisen misstankar om att barn från den och andra flyktingslussar
            utnyttjas i en prostitutionshärva. Det visar att vare sig migrationen
            eller integrationspolitiken fungerar på ett tillfredsställande
            sätt. Flyktingmottagningen för ensamma barn och ungdomar har havererat.
          </note>
          <note>
            För att den enskilda människan skall ta ansvar för sitt eget
            liv, måste de känna att de har möjlighet att påverka och förändra
            sin egen situation, att de behövs och att de fyller en funktion
            i samhället. Människor som känner att de inte kan påverka sin
            situation känner hopplöshet och utanförskap.
          </note>
          <note>
            Det är nödvändigt att snabbt vidta åtgärder för att förbättra
            mottagandet av asylsökande och flyktingar.
          </note>
          <note>
            Förslag på hur flyktingmottagandet kan moderniseras och effektiviseras
            samt att hitta nya vägar till snabb integration i det svenska
            samhället bör ställas under debatt. En startpunkt kan vara att
            partierna i riksdagen redovisar sina ståndpunkter efter den senaste
            tidens händelser i en aktuell riksdagsdebatt.
          </note>
          <note>
            Centerpartiet begär därför att en aktuell debatt anordnas för
            att belysa flyktingmottagandet och integreringen av flyktingar
            och framför allt flyktingbarn i
          </note>
          <note>
            Sverige.
          </note>
          <note>
            Stockholm den 12 februari 2002
          </note>
          <note>
            Centerpartiets riksdagsgrupp
          </note>
          <note>
            Agne Hansson gruppledare
          </note>
          <note>
            3 § Meddelande om frågestund
          </note>
          <note>
            Talmannen meddelade att vid frågestunden torsdagen den 21 februari
            kl. 14.00 skulle följande statsråd närvara:
          </note>
          <note>
            Statsrådet Ulrica Messing, statsrådet Britta Lejon, justitieminister
            Thomas Bodström, statsrådet Jan O
          </note>
          <note>
            Karlsson och statsrådet Lena Sommestad.
          </note>
          <note>
            4 § Meddelande om ändring i kammarens sammanträdesplan
          </note>
          <note>
            Talmannen meddelade att interpellationsdebatten fredagen den
            22 februari kl. 9.00 skulle utgå. Aktuell debatt om den svenska
            äldreomsorgen skulle äga rum som planerat.
          </note>
          <note>
            5 § Svar på interpellation 2001/02:226 om våld mot kvinnor
          </note>
          <note type="speaker">
            Anf. 1 Statsrådet MONA SAHLIN (s):
          </note>
          <note>
            Fru talman! Ana Maria Narti har frågat vad jag avser att göra
            för att stödja alla de grupper som bekämpar kvinnoförtrycket.
          </note>
          <note>
            Våldsbrott mot kvinnor utgör ett allvarligt samhällsproblem.
            Ett omfattande åtgärdsprogram för att bekämpa våldet mot kvinnor
            inleddes våren 1998
          </note>
          <note>
            efter det att riksdagen antog regeringens proposition
          </note>
          <note>
            Kvinnofrid. De centrala utgångspunkterna var en förbättrad lagstiftning,
            förebyggande insatser och ett bättre bemötande av utsatta kvinnor.
          </note>
          <note>
            Flera myndigheter skulle göra ansträngningar för att förebygga
            våld mot kvinnor och utforma åtgärdsprogram för det egna arbetet
            med dessa frågor.
          </note>
          <note>
            Det betonades starkt att samverkan mellan myndigheter och organisationer
            är viktigt. Detta arbete pågår.
          </note>
          <note>
            Mäns våld mot kvinnor tar sig många olika uttryck. Ana Maria
            Narti syftar i sin fråga på det våld som kan drabba flickor och
            kvinnor med invandrarbakgrund.
          </note>
          <note>
            Mordet på Fadime Sahindal skakade hela vårt samhälle. Jag tror
            att alla ställer sig frågan hur vi hade kunnat förhindra att detta
            skedde och vad vi kan göra för att det inte ska upprepas.
          </note>
          <note>
            Det är självfallet ett problem, ett mycket allvarligt problem,
            när människor som bor i Sverige inte delar vårt samhälles grundläggande
            värderingar om mäns och kvinnors lika rättigheter och om varje
            människas rätt att själv göra sina livsval. Problemet rör hela
            samhället, i alla dess sektorer, och ingen kan dra sig undan ett
            ansvar.
          </note>
          <note>
            Sedan flera år pågår ett arbete just för att underlätta situationen
            för flickor och unga kvinnor med invandrarbakgrund. Åtgärderna
            omfattar både ekonomiskt stöd till projekt för flickorna, stöd
            till kvinnoorganisationer, kunskapsutveckling och utarbetande
            av utbildningsmaterial. Det är också viktigt att attitydpåverkande
            insatser riktas till pojkar och män. I
          </note>
          <note>
            detta sammanhang vill jag passa på att hänvisa till de åtgärder
            som regeringen presenterade i förra veckan och som finns sammanställda
            i faktabladet Regeringens arbete för utsatta flickor i patriarkala
            familjer.
          </note>
          <note>
            Även regeringens arbete för att motverka kvinnlig könsstympning
            kan nämnas i detta sammanhang.
          </note>
          <note>
            Till sist vill jag understryka att jag inte kan vara mer överens
            med Ana Maria Narti om att vi ska verka för att alla människor
            får möjlighet att ta initiativ och förverkliga sina egna drömmar.
            Det är också målet för integrationspolitiken - att alla i vårt
            samhälle ska ha samma rättigheter, möjligheter och skyldigheter
            oavsett kön och oavsett i vilket land vi har våra rötter.
          </note>
          <note type="speaker">
            Anf. 2 ANA MARIA NARTI (fp):
          </note>
          <note>
            Fru talman! Tack för svaret, men det var bara en bit av det svar
            som jag hade väntat mig. Kärnan i min interpellation är nämligen
            bristen på kommunikation mellan stora grupper av människor som
            är bosatta i
          </note>
          <note>
            Sverige och Myndighets-Sverige.
          </note>
          <note>
            Denna brist på kommunikation är vetenskapligt dokumenterad, bl.a.
            i den utredning som kom 1999
          </note>
          <note>
            efter den hemska katastrofen i Göteborg. Där står det klart och
            tydligt att segregation, diskriminering och negativ attityd hos
            stora delar av majoritetsbefolkningen och ouppfyllda förväntningar
            har lett till en negativ inställning till det svenska samhället
            hos många. En grogrund för misstro finns. Detta är kärnan i problemet.
            Problemet är också belyst i samband med kvinnornas situation.
          </note>
          <note>
            Jag har också en annan vetenskaplig skrivelse till stöd. På hösten
            år 2000 kom en undersökning från
          </note>
          <note>
            Institutet för arbetsmarknadspolitisk utvärdering i
          </note>
          <note>
            Uppsala. Det är en kritisk analys av arbetsmarknadspolitiska
            insatser riktade till kvinnor med invandrarbakgrund. Den är mycket
            intressant att studera. I
          </note>
          <note>
            sammanfattningen står det bl.a. att resultaten visar att de åtgärdsdeltagande
            kvinnor som har intervjuats har en kompakt kritik mot de åtgärder
            som de deltagit i, mot arbetsförmedlingen, mot de praktikplatser
            som de arbetat vid osv. - jag ska inte förlänga detta utdrag.
            Men de här undersökningarna är värda att studera därför att de
            bevisar att det system för integrationspolitik som vi hittills
            har haft inte fungerar i förhållande till rätt så stora grupper.
          </note>
          <note>
            Vad är det för fel med systemet? Jo, det är ett hierarkiskt,
            centraliserat system som sätter hela sin tro till den offentliga
            sektorn. Den offentliga sektorn ska ta hand om invandrarna och
            lösa invandrarnas problem. Vi har blodiga bevis på att detta inte
            sker. Så länge som vi inte har pengar och regler som legitimerar
            arbetet nedifrån och upp, från invandrargrupperna i riktning mot
            hela samhället så kommer vi att ha denna klyfta, och den kommer
            att växa.
          </note>
          <note>
            Jag har läst åtgärdsprogrammet från förra veckan.
          </note>
          <note>
            Det finns mycket som är positivt där. Men att ändra attityder
            hos människor som i tänkandet lever i medeltiden görs inte med
            information! Det görs inte med myndighetsutövning, utan det görs
            bara med långtgående pedagogik som bara människor från samma miljö
            kan genomföra.
          </note>
          <note type="speaker">
            Anf. 3 Statsrådet MONA SAHLIN (s):
          </note>
          <note>
            Fru talman! Jag vill först kommentera lite grann av det som Ana
            Maria Narti var inne på i slutet av sitt inlägg. Jag delar mycket
            av det som hon sade, men jag vill bara säga att det åtgärdsprogram
            som presenterades i går inte är en slutpunkt. Det är något slags
            mittemellanpunkt. Detta arbete handlar verkligen inte enbart om
            det som man kan göra akut, men det var det som var i fokus i förra
            veckan. Det gällde vad som behöver göras för att - för att tala
            rakt på sak -
          </note>
          <note>
            direkt skydda de flickor som just nu och i dag lever i skräck,
            ofta gömda och på flykt från sin egen familj.
          </note>
          <note>
            Men långsiktigt sett så rymmer och flyr dessa flickor därför
            att de vill ha frihet - och frihet uppstår inte om man måste leva
            skyddad hela sitt liv. Långsiktigt är det därför helt rätt som
            Ana Maria Narti säger - det handlar om attitydpåverkan. Det handlar
            också om att nå fram till de män, de pojkar, pappor och bröder
            som upprätthåller den här kulturen med heder, kyskhet och skam
            i botten.
          </note>
          <note>
            Så visst kan vi absolut tala om en brist på kommunikation! Vårt
            samhälle är uppdelat både vad gäller klass och etnisk tillhörighet.
            Misstron ökar, liksom bristen på tilltro till att samhället bryr
            sig om och ser de här individerna. I ett sådant samhälle ökar
            svårigheterna att nå fram med de värderingar som Ana
          </note>
          <note>
            Maria Narti och jag vill få ut till fler när vi kommunicerar
            med dem.
          </note>
          <note>
            Däremot tycker jag inte att det är korrekt att säga att det är
            missnöjet med samhället som är grunden för det problem som de
            unga flickorna har. Det är att göra det för enkelt, därför att
            hederstänkandet, skamtänkandet, ligger så mycket djupare än så.
            Även människor som har hög utbildning och som är väl medvetna
            om värderingar i Sverige kan, av makt- och traditionsskäl, vilja
            upprätthålla hederskulturen. Men man kommer väldigt långt med
            den inställning som jag tror att Ana Maria Narti och jag i grunden
            är överens om.
          </note>
          <note>
            Sedan går Ana Maria Narti över till en kritik mot hur arbetsförmedlingarna
            bemöter framför allt flickor och kvinnor med invandrarbakgrund.
            Jag kan bara instämma och hänvisa till den rapport som Integrationsverket
            presenterade i går om tillståndet när det gäller integrationspolitiken.
            En mycket tung kritik som verket för fram handlar om exakt detta
            hur arbetsförmedlingarna har misslyckats just med flickor och
            kvinnor med invandrarbakgrund. Verket pekar på att det bl.a. beror
            på att man så lite har lyckats individualisera arbetet med de
            här grupperna, precis som
          </note>
          <note>
            Ana Maria Narti sade.
          </note>
          <note>
            I den skrivelse om integrationspolitiken som vi just nu jobbar
            med och som ska läggas fram för riksdagen i mars kommer detta
            att vara en viktig del. Vi har diskuterat detta förut. Jag delar
            uppfattningen att arbetsförmedlingarna i allmänhet inte på ett
            tillräckligt värdigt och samarbetsmässigt sätt har jobbat med
            invandrarorganisationerna själva. Man har haft detta kund-överhet-perspektiv,
            som så ofta har misslyckats.
          </note>
          <note>
            Detta är fortsättningsvis en stor del i fråga om hur vi försöker
            ställa om delar av arbetsmarknadspolitiken för att nå ut till
            de här grupperna. Jag tror att Ana
          </note>
          <note>
            Maria Narti är väl medveten om det men är otålig eftersom det
            här arbetet har gått alldeles för långsamt.
          </note>
          <note type="speaker">
            Anf. 4 ANA MARIA NARTI (fp):
          </note>
          <note>
            Fru talman! Otålig och otålig - hur många år har vi diskuterat
            de här frågorna? Statsrådet är väldigt medveten om att den här
            dialogen har pågått rätt länge.
          </note>
          <note>
            I den här salen har jag diskuterat frågan om samarbete mellan
            arbetsgrupper och organisationer med invandrarbakgrund och den
            svenska offentliga sektorn vid flera tillfällen. Från ministrarna
            får jag alltid oerhört positiva reaktioner. Men om jag gör en
            punktundersökning och frågar, för att bara ta ett exempel, hur
            många länsarbetsnämnder som i aktivitetsgarantin har samarbetsavtal
            med invandrarorganisationer får jag svaret: Ingen.
          </note>
          <note>
            Under den förra perioden, när det existerade stöd från EU:s socialmål
            3, var det 1 % av projekten som var initierade och ledda av invandrare.
            Den här gången riskerar vi att ha 0 %. Vi har förlorat integration.
          </note>
          <note>
            Det finns ett osynligt, outtalat motstånd hos väldigt många myndighetsgrupper
            gentemot samarbete med fristående grupper. Vi håller på att utarma
            det civila samhället.
          </note>
          <note>
            Under dagarna efter Fadimes död deltog jag, precis som statsrådet,
            i många demonstrationer som olika kvinnoorganisationer hade organiserat.
            Väldigt många av de här kvinnoorganisationerna lever från bidrag
            till bidrag, från anslag till anslag, på en mycket låg ekonomisk
            nivå. De skulle kunna förändra samhället. De är oerhört aktiva.
            Väldigt många av dem har mycket dålig ekonomi. De jobbar utan
            att få betalt. Men de kan inte nå något resultat om de inte har
            en minimal ekonomisk grund att stå på, för att kunna jobba kontinuerligt,
            systematiskt under en längre tid.
          </note>
          <note>
            Detta har hittills inte skett.
          </note>
          <note>
            Min uppfattning är att vi måste skrota det gamla systemet med
            bidrag och anslag, som delades lite hur som helst till alla möjliga
            organisationer, mycket snålt och på korta perioder. Vi måste gå
            in på entreprenörnivå och skriva avtal med grupper som har mycket
            bra förslag. Om de inte håller vad de har lovat i avtalet kan
            det ta slut - ett avtal kan ogiltigförklaras.
          </note>
          <note>
            De organisationer som vänder sig inåt, som vänder ryggen mot
            det svenska samhället och som låter de gamla föreställningarna
            om livet och relationerna mellan föräldrar och barn och i familjen
            gå vidare har kunnat existera i det nuvarande systemet. Ändra
            systemet, statsrådet! Ändra det radikalt!
          </note>
          <note type="speaker">
            Anf. 5 Statsrådet MONA SAHLIN (s):
          </note>
          <note>
            Fru talman! Får jag först säga att när jag sade att
          </note>
          <note>
            Ana Maria Narti var otålig var det med stor respekt i orden.
            Det var verkligen inget annat jag menade. Jag förstår otåligheten,
            och jag delar den. Jag vill ändå påstå att det har skett förändringar
            i precis den riktning som Ana Maria Narti vill gå. De förändringarna
            hade inte gått lika fort om inte Ana Maria Narti hade varit så
            otålig i riksdagen. Det var alltså med stor respekt som jag uttryckte
            det.
          </note>
          <note>
            I mitt svar gör jag en skillnad, som jag hoppas att
          </note>
          <note>
            Ana Maria Narti ser. Jag talar om projektstöd till de unga tjejernas
            egna nätverk, men jag säger stöd till kvinnoorganisationerna.
            De har rätt att leva på ett annat sätt än med dessa eviga ansökningar
            och därmed också en väldig osäkerhet om framtiden.
          </note>
          <note>
            Jag vill betona en sak, eftersom interpellationen också handlar
            allmänt om hur vi ska bekämpa våld mot kvinnor. I en skrift som
            Nationella rådet för kvinnofrid har gett ut, som heter Kommunerna
            som blundar för mäns våld mot kvinnor, står det så här: I
          </note>
          <note>
            dag utgör kvinnojourerna fortfarande den enskilt viktigaste aktören
            i samhället när det gäller våld mot kvinnor trots att kommuner
            och socialtjänst har huvudansvaret.
          </note>
          <note>
            I 60 kommuner i vårt land ger man inga bidrag alls till kvinnojourerna.
            Det är oacceptabelt. Varje kommun har redan i dag ansvaret för
            att varje kvinna som behöver stöd och skydd också ska få det.
            Detta har inte fungerat. Därför var en av delarna i åtgärdspaketet
            att staten nu också skjuter in resurser för att få i gång ett
            bättre skydd framför allt i våra storstadsregioner, där så många
            av dessa flickor och kvinnor lever.
          </note>
          <note>
            Jag upprepar bara: I den skrivelse som kommer handlar det mycket
            om just arbetsmarknadspolitikens brister, som Ana Maria Narti
            har pekat på. När det gäller våldet mot kvinnor är det många från
            myndighetsvärlden, nedifrån kommunerna upp till regeringen, som
            har ett gemensamt ansvar. Det måste vara helt givet att var man
            än bor i Sverige och vilket ursprung man än har ska samhällets
            skydd vara på flickornas sida, och de måste bli tagna på allvar.
            Jag tror, precis som Ana Maria Narti sade, att Fadimes död har
            tvingat fram ett helt annat ansvarstagande än vad vi hade tidigare.
          </note>
          <note type="speaker">
            Anf. 6 ANA MARIA NARTI (fp):
          </note>
          <note>
            Fru talman! I grund och botten är vi överens. Problemet är bara
            att det mycket välorganiserade svenska samhället är trögt, just
            därför att det är så välorganiserat.
          </note>
          <note>
            Jag har i det praktiska arbetet med arbetslösa, med invandrarorganisationer
            och med kvinnoorganisationer tusen gånger träffat oerhört spännande
            människor, som i sin tur har bemötts på ett kallsinnigt, likgiltigt
            och förnedrande sätt av olika tjänstemän på olika myndighetskontor.
            Det är ett outtalat men mycket djupt rotat sätt att bemöta människor
            från det nya civila samhället.
          </note>
          <note>
            Det som vi nu tillsammans måste göra, oavsett blockpolitik och
            oavsett valkampanj, är att bryta den här tysta och mycket hårda
            oviljan att samarbeta. Det gäller att få bort uppfattningen: Vi
            på socialkontoret eller vi på arbetsförmedlingen vet bäst. Vi
            kan göra det här. Vi behöver inte er.
          </note>
          <note>
            Det behövs ett annat civilt samhälle. Förra veckan gjorde jag
            en oerhört trevlig erfarenhet. Jag träffade nämligen en kille
            som länge jobbat med Lugna gatan.
          </note>
          <note>
            Han har, tillsammans med andra killar och flickor, för svenska
            kuratorer öppnat dörren till ungdomsvärlden, till grupper som
            de här kuratorerna annars aldrig skulle ha kunnat komma i kontakt
            med.
          </note>
          <note>
            För att detta ska kunna ge resultat behövs det år av arbete på
            gräsrotsnivå. Man kan inte vänta sig att invandrarna hela tiden
            ska jobba frivilligt utan någon möjlighet att utveckla en normal
            verksamhet.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2001/02:245 om kompetensutveckling
          </note>
          <note type="speaker">
            Anf. 7 Statsrådet MONA SAHLIN (s):
          </note>
          <note>
            Fru talman! Elver Jonsson har frågat näringsministern när ett
            förslag om kompetensutveckling kommer att läggas fram inför riksdagen
            och om det är ett förslag med individuellt kompetenssparande som
            är huvudinriktningen.
          </note>
          <note>
            Elver Jonssons fråga berör kompetens och utveckling i arbetslivet.
            Därför är fördelningen i regeringen sådan att det är jag som svarar.
          </note>
          <note>
            I vårt moderna samhälle har alla individer - oavsett ålder, inkomst
            eller utbildningsbakgrund - behov av kontinuerlig kompetensutveckling.
            Arbetsgivaren har fullt ansvar för den verksamhetsrelaterade kompetensutvecklingen,
            men vi ser dessutom ett ökat behov av mer generellt och individuellt
            inriktad kompetensutveckling som inte behöver vara relaterad till
            individens nuvarande arbetsuppgifter utan som tar sin utgångspunkt
            i individens egna behov och önskningar. Individens kunskap och
            kompetens har stor betydelse för chanserna att etablera sig på
            arbetsmarknaden men också för att ha förutsättningar att kunna
            stanna kvar vid förändringar. Flera studier har också kunnat visa
            att det finns ett positivt samband mellan utbildningsinvesteringar
            och ekonomisk tillväxt.
          </note>
          <note>
            Regeringen föreslog i budgetpropositionen för år
          </note>
          <note>
            2000 (prop. 1999/2000:1) att särskilda medel avsätts för att
            stimulera individuell kontinuerlig kompetensutveckling. En särskild
            utredare fick i uppdrag att lämna förslag till hur avsatta budgetmedel
            effektivast skulle disponeras.
          </note>
          <note>
            Ett förslag om individuell kompetensutveckling bereds för närvarande
            i Regeringskansliet. Regeringen har ännu inte presenterat en proposition
            om individuell kompetensutveckling eftersom det förslag som utredningen
            lade fram kritiserades av flera remissinstanser, bl.a. för att
            det inte är ett effektivt sätt att främja kompetensutveckling
            och för dess fördelningspolitiska effekter. Utredarens förslag
            måste därför modifieras i flera avseenden. Men det grundläggande
            syftet ligger fast. Regeringen fortsätter det interna arbetet,
            och siktet är inställt på att en proposition ska presenteras för
            riksdagen under våren.
          </note>
          <note>
            Det system som regeringen vill utveckla ska garantera att individen
            själv ges möjlighet att besluta om den egna kompetensutvecklingen.
            Samtidigt är det viktigt att systemet är brett utformat och stimulerar
            kompetensutveckling för just de grupper på arbetsmarknaden som
            behöver det mest.
          </note>
          <note>
            Regeringen för samtal med Miljöpartiet och
          </note>
          <note>
            Vänsterpartiet om utformningen av detta förslag.
          </note>
          <note type="speaker">
            Anf. 8 ELVER JONSSON (fp):
          </note>
          <note>
            Fru talman! Jag börjar med att tacka statsrådet
          </note>
          <note>
            Sahlin för svaret. Tyvärr innehåller det inte något besked eller
            någon form av garanti om att det verkligen kommer en proposition.
            Statsrådet talar om att siktet är inställt och att det bereds
            samt om ett internt arbete.
          </note>
          <note>
            Elaka tungor vill dock förmäla att det rentav kanske inte blir
            något av detta.
          </note>
          <note>
            Det finns väldigt många som högt prioriterar det här med kompetenskonton.
            Det gäller näringslivet överlag, de fackliga organisationerna
            och folket här i riksdagen. Inte minst vi i Folkpartiet har aktualiserat
            dessa frågor. Ett tag fick man rentav intrycket att regeringen
            var starkt intresserad. Men med det mycket svala förslag som här
            ges från statsrådets sida kan man kanske undra om den heta ambition
            finns som just skulle leda fram till ett regeringsförslag enligt
            den propositionslista som vi har fått.
          </note>
          <note>
            Strukturomvandlingen i näringslivet ställer långtgående krav
            på arbetskraftens kompetens. Det handlar såväl om breda kunskaper
            som om specialistkunskaper och specialistfärdigheter. Men framför
            allt handlar det om att kunna inhämta nya kunskaper när villkoren
            ändras och tekniken utvecklas. Redan i dag finns det ett behov
            av återkommande fort- och vidareutbildning, och det behovet kommer
            att öka.
          </note>
          <note>
            Arbetsmarknadspolitiken har i många år varit inriktad på de stora
            industrierna och den mer eller mindre utbytbara arbetskraften.
            En följd av det framväxande kunskapssamhället är att det i dag
            ställs högre krav på kunskaper och personliga färdigheter, t.ex.
            på kommunikativ förmåga. Det spelar helt enkelt stor roll vem
            man anställer. Arbetsmarknadspolitiken måste läggas om och inriktas
            på den faktiska arbetsmarknad som nu växer fram.
          </note>
          <note>
            Vi har också en snabb teknologisk utveckling och nya förutsättningar
            för internationella marknader som gör att planeringshorisonten
            krymper för såväl arbetsgivare som arbetstagare.
          </note>
          <note>
            Frågan om kompetensutveckling är därför - det medger jag - mycket
            komplex. Redan i dag finns det kompetensutveckling som arbetsgivaren
            tillhandahåller och som är verksamhetsrelaterad, vilket statsrådet
            också påpekar i sitt svar. Det är viktigt att denna form av kompetenshöjande
            utbildning får fortsätta.
          </note>
          <note>
            Jag skulle vilja komplettera mina tidigare frågor med följande
            frågor:
          </note>
          <note>
            1. Kommer ett förslag om individuella kunskapskonton att vara
            utformat så att den enskilde får största möjliga valfrihet och
            på ett sådant sätt att systemet inte bara blir en påspädning av
            arbetsgivarens redan i dag givna roll som den som står för vidareutbildning?
          </note>
          <note>
            2. Kommer förslaget att vara utformat så att det här inte behöver
            ses som en omställningspeng för dem som är arbetslösa utan så
            att alla som vill omskola sig eller vidareutbilda sig får det?
          </note>
          <note>
            3. Kan statsrådet ge klartecken för att det verkligen kommer
            en proposition enligt propositionslistan?
          </note>
          <note>
            Man kan undra varför jag polemiserar mot statsrådet, som ju bejakar
            de faktiska omständigheterna och behoven - det är helt riktigt.
          </note>
          <note>
            Det sägs här att man bereder frågan, men den är inte ny. Frågan
            fanns med i propositionssammanhang för nästan två och ett halvt
            år sedan, och fortfarande har det inte kommit något förslag. Stödpartierna
            har inte precis raskat på den så att säga. Nu verkar hindret mer
            ligga inom den departementala biten. Från fackligt håll är man
            mycket otålig därför att frågan inte har kunnat lösas.
          </note>
          <note>
            Mot den bakgrunden skulle jag vilja få svar på mina kompletterande
            frågor. Frågor om individuell kompetens är oerhört angelägna både
            för näringslivet och för de enskilda arbetstagarna.
          </note>
          <note type="speaker">
            Anf. 9 Statsrådet MONA SAHLIN (s):
          </note>
          <note>
            Fru talman! Jag vet inte riktigt vilken temperaturskala Elver
            Jonsson har. Jag känner mig inte speciellt sval i intresset för
            kompetensutveckling, tvärtom. Det tycker jag framgår av svaret,
            men jag kan gärna betona det igen.
          </note>
          <note>
            Det gäller inte bara att få fram den verksamhetsrelaterade kompetensutvecklingen.
            Redan i dag har arbetsgivaren förvisso ett ansvar för den, men
            det är stora grupper som ännu i dag inte får del av vidareutveckling
            inom det arbete som de har. Därmed är dessa just de grupper som
            riskerar att åka ut när konjunkturen viker eller omställningen
            blir stor på en arbetsplats.
          </note>
          <note>
            I det här sammanhanget är jag mycket varm i tankarna på att få
            fram också ett individuellt system som bygger på om jag vill utveckla
            mig för att byta arbete.
          </note>
          <note>
            Kanske skulle jag i största allmänhet vilja lära mig ett annat
            språk. Det handlar alltså om den individuella utvecklingen.
          </note>
          <note>
            Jag ska försöka svara ännu tydligare.
          </note>
          <note>
            Följdfråga nr 1, en ny fråga från Elver Jonsson, är om ett förslag
            om individuella kompetenskonton kommer att vara utformat så att
            den enskilde får största möjliga valfrihet och så att systemet
            inte bara blir en påspädning av arbetsgivarens redan i dag givna
            roll. På den frågan blir mitt svar ja.
          </note>
          <note>
            Elver Jonsson andra följdfråga är om detta mer kommer att ses
            som en omställningspeng för dem som är arbetslösa. Där tycker
            jag att man ska fundera lite mer därför att det är intressant
            om vi tydligare och med en annan fördelningsprofil också kan hjälpa
            de grupper som i dag har den svagaste ställningen på arbetsmarknaden
            att bli starkare när de nödvändiga omställningarna på arbetsmarknaden
            rullar på. Men jag vill inte se ett system för kompetensutveckling
            som enbart handlar om detta, utan för mig är det individuella
            kompetenskontot med den egna makten över resurserna det viktiga.
            Det är bl.a. detta som vi tittar vidare på och som också många
            av facken är intresserade av.
          </note>
          <note>
            Ja, det kommer ett förslag, pengar är avsatta, det ska vara individuellt
            utformat, det ska vara en egen individuell bestämmanderätt och
            arbetet är inriktat på att förslag ska läggas fram för riksdagen
            innan riksdagen skiljs åt i sommar.
          </note>
          <note type="speaker">
            Anf. 10 ELVER JONSSON (fp):
          </note>
          <note>
            Fru talman! Jag fick ett klart besked, och det är att de individuella
            kompetenskontona kommer att vara så utformade att den enskilde
            får största möjliga valfrihet. För mig som liberal oppositionspolitiker
            är det hugnesamt att höra ett tydligt besked på den punkten.
          </note>
          <note>
            På den andra frågan, om man inte bara ska se det som en allmän
            omställningspeng, säger statsrådet att de funderar på det här,
            att det finns svaga parter osv., det är inte enbart att se det
            isolerat. Det är väl där som jag tror att regeringen har kört
            fast. Som jag sade är frågan inte ny. Man har haft den åtminstone
            ett par tre år på sitt bord, och fortfarande finns det inget förslag.
          </note>
          <note>
            I den tredje frågan efterlyste jag, fru talman, ett förslag som
            kan behandlas av vårriksdagen. Statsrådet säger att man har den
            inriktningen. Jag hoppas att statsrådets temperatur räcker till
            att driva fram ett förslag därför att det är väldigt angeläget.
          </note>
          <note>
            Sedan glider det lätt över i den här lite filosofiska debatten
            till vem som är den svaga på arbetsmarknaden. Är det metallarbetaren
            i Bengtsfors eller är det postkassörskan på Hisingen som drivs
            ut i arbetslöshet och måste skaffa sig en kompetens som gör att
            man kan söka sig till någonting annat? Därför tror jag att det
            kan bli ett fruktlöst resonemang om vem som är svag på arbetsmarknaden
            om man inte säger att det här ska kunna öppnas för dem som efterfrågar
            en sådan kompetens som behövs i ett annat samhälle.
          </note>
          <note>
            Jag har många gånger hört från t.ex. dem som känner detta väl
            att vi har en arbetsmarknad där det egentligen skulle behövas
            en kompetenshöjning på så där 80-90 % inom en tioårsperiod. Problemet
            är att det är väldigt många som inte har den inställningen, och
            därför behövs det en opinionsbildning för att höja kompetensen
            i arbetslivet. Jag tror att man behöver bryta igenom en vall,
            kalla det gärna en tröghetsvall, som gör att både arbetstagare,
            facken och arbetsgivarna får inspiration att driva på en sådan
            utveckling.
          </note>
          <note>
            Sedan säger statsrådet att det har varit så mycket kritiska remissvar.
            Ja, det har det kanske varit, men inte från de riktigt tunga.
            Från de tunga fackliga organisationerna är man oerhört angelägen
            om att det kommer fram förslag, och man ger stark support.
          </note>
          <note>
            Men det är klart att det finns en del t.ex. monetära remissinstanser
            och andra som ligger ganska långt ifrån sådana här frågor och
            som har varit kritiska.
          </note>
          <note>
            Men jag känner det som ganska besvärande att regeringen tar det
            som något slags livboj för att sitta och fundera, som jag tycker,
            fru talman, onödigt länge på en mycket självklar fråga. Pengarna
            finns, och frågan är: Finns viljan så att vi inom en månad kan
            få se ett regeringsförslag som redan är utlovat?
          </note>
          <note type="speaker">
            Anf. 11 Statsrådet MONA SAHLIN (s):
          </note>
          <note>
            Fru talman! Jag känner mig i alla fall ganska tydlig på en punkt
            där jag vill motsäga Elver Jonsson.
          </note>
          <note>
            Det är att om man skriver utredningsdirektiv, utredare jobbar,
            man skickar ut förslaget på remiss, så måste man vid beredningen
            av förslaget också noga lyssna på dem som är kritiska. Det är
            själva poängen med att skicka ut saker och ting ut på remiss.
            Det gäller faktiskt att lyssna och ta intryck. Detta plus att
            vi alltmera har känt för, och alltmer fått stöd från både de fackliga
            organisationerna och näringslivet, att se om man kan stimulera
            det egna sparandet för den egna kompetensutvecklingen. Där är
            vi verkligen överens.
          </note>
          <note>
            Det måste vara en mycket viktig beståndsdel i ett förslag om
            kompetensutveckling. Kan man sedan också se om det går att stimulera
            fram det helt nödvändiga och viktiga omställningsskydd och den
            omställningshjälp som behövs i arbetslivet så är det intressant.
            Det är en fundering som finns på många håll på arbetsmarknaden
            i dag, inte bara hos de fackliga organisationerna utan också i
            hög grad hos näringslivet självt.
          </note>
          <note>
            Problemet, som Elver Jonsson uttryckte det, är inte bara att
            för få individer själva ser ansvaret eller har möjligheten att
            bygga upp ett sparande för sin egen framtid och utveckling utan
            också att för få arbetsgivare gör detta i arbetet. Det är ett
            ansvar man redan har men som långt ifrån alla tar. Det är de två
            frågorna som står i fokus för regeringen nu när vi -
          </note>
          <note>
            och jag kan inte säga det tydligare än så - lämnar ett förslag
            till riksdagen under våren. Jag kan inte i dag säga om det är
            inom en månad eller inte. Men temperaturen är hög, frågeställningen
            är viktig.
          </note>
          <note type="speaker">
            Anf. 12 ELVER JONSSON (fp):
          </note>
          <note>
            Fru talman! De tre sista orden instämmer jag helt i. Frågeställningen
            är viktig, och hela frågan är oerhört angelägen att lösa. Det
            som har bekymrat mig är att frågan på något sätt håller på att
            glida över ifrån det mera individbaserade - det är i och för sig
            ett näringspolitiskt behov att få individerna bättre rustade
          </note>
          <note>
            - till att bli mera allmänt, att mera gå över på arbetsgivarens
            ansvar, som å ena sidan redan finns. Självfallet kan det behövas
            stimulans. Men jag tror att det är viktigt att vi inte fastnar
            i den diskussionen och tar miste på de fackliga organisationernas
            hetta i den här frågan. Det kan man inte göra för där är man,
            som
          </note>
          <note>
            Mona Sahlin vet, mycket otålig över att det inte har kommit något
            förslag.
          </note>
          <note>
            Fru talman! Jag förstod inte riktigt poängen med det när statsrådet
            Mona Sahlin frågade om man inte ska ta till sig de kritiska synpunkterna
            och väga in också dem. Jo, självfallet. Men det får, fru talman,
            inte bli ett alibi för att ingenting sker i det som vi är överens
            om, nämligen att vi får de individuella kompetenskontona förverkligade.
            Det som statsrådet uttrycker som en önskan, att det läggs fram
            ett förslag så att vi kan fatta beslut i vår, vill jag ge stor
            support till.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2001/02:246 om ominriktning av försvaret
          </note>
          <note>
            Anf. 13 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Rolf Gunnarsson har frågat mig vilka åtgärder jag
            ämnar vidta med anledning av den kritik som framförs inom delar
            av Försvarsmakten avseende ominriktningen av försvaret. Rolf Gunnarsson
            har även frågat om jag ämnar vidta någon åtgärd för att minska
            förtroendeklyftan mellan ÖB och Försvarsmaktens personal. Bakgrunden
            är en debattartikel införd i Dagens Nyheter den 5 februari som
            skrivits av ett antal officerare, tillika ledamöter i Krigsvetenskapsakademien.
          </note>
          <note>
            I interpellationen sägs att försvaret skulle ha för lite pengar
            för centrala delar av sin verksamhet. Riksdagen har beslutat att
            Försvarsmakten i år disponerar
          </note>
          <note>
            41,7 miljarder kronor. Ungefär hälften av detta belopp används
            för förbandsverksamhet. Hälften används för materiel, anläggningar
            samt forskning och utveckling. Jag anser i enlighet med vad riksdagen
            har beslutat att denna fördelning är riktig. Den materiella förnyelsen
            är en viktig del av försvarsreformen och kan inte genomföras utan
            att en stor del av försvarsbudgeten används för sådana investeringar.
          </note>
          <note>
            Förbandsverksamheten måste bedrivas så rationellt att de 20 miljarder
            kronor som riksdagen anvisat för detta ändamål ger den beredskap
            och den krigsduglighet som insatsorganisationen behöver. Övningsverksamheten
            ska självklart vara en prioriterad del av förbandsverksamheten.
          </note>
          <note>
            Det andra område som Rolf Gunnarsson väljer att referera är påståendet
            om att det skulle råda en visionslöshet kring innebörden av det
            nya försvaret. Det sägs också att det skulle finnas en tveksamhet
            om djupet i det underlag som legat till grund för försvarsbeslutet.
            Jag anser att det vare sig från riksdagens eller från regeringens
            sida föreligger några oklarheter om Försvarsmaktens uppgifter
            eller vilka krav på operativ förmåga i olika avseenden som statsmakterna
            ställer.
          </note>
          <note>
            Jag vill bestämt hävda att den spårbarhet mellan uppgifter och
            organisation som följer av detta både är tydlig och framåtblickande.
            Styrningsmodellen bygger i sin tur på en genomgripande analys
            av den förmåga som Försvarsmakten kan behöva i framtiden.
          </note>
          <note>
            Därmed möjliggörs även det djup och den flexibilitet som behövs
            för regeringens och Regeringskansliets arbete.
          </note>
          <note>
            Ett tredje påstående gäller att det skulle finnas en felaktig
            syn på organisationen och ett omodernt beredskapssystem. Det är
            riktigt att mycket av Försvarsmaktens kompetens finns hos den
            personal som arbetar i grundorganisationen. Men jag delar inte
            uppfattningen att nuvarande organisation skulle vara felaktig.
            I vissa fall sammanfaller grund- och insatsorganisationen i stora
            delar, främst inom marinen och flygvapnet. I andra fall, som inom
            armén, är grundorganisationen främst en utbildningsorganisation.
            Att förbättra insatsförmågan och göra den mer flexibel är en central
            del av försvarsreformen. Anmälning och användning av arméstridskrafter
            för internationella uppgifter är här en mycket viktig komponent.
            Utvecklingen av detta och andra delar av beredskapssystemet kommer
            att följas av Försvarsdepartementet.
          </note>
          <note>
            Fru talman! Slutligen noterar jag att överbefälhavaren, i ett
            svar på tidigare nämnda debattartikel, väl inser vikten av att
            kommunicera försvarsreformen inom myndigheten. Detta är en nödvändig
            del i det stora förändringsarbete som försvaret nu går igenom.
          </note>
          <note>
            Även om jag tror att de flesta inom myndigheten inser omfattningen
            i detta arbete har förbandscheferna en särskilt viktig roll i
            att förmedla reformen till Försvarsmaktens personal. Det är viktigt
            att de i den rollen även lär sig om reformens innehåll.
          </note>
          <note>
            Det går inte att genomföra en försvarsreform på ett år. Reformen
            spänner över ett tioårigt perspektiv.
          </note>
          <note>
            Vissa åtgärder, som utvecklingen av internationell förmåga, är
            redan under genomförande. Andra åtgärder kommer att vara genomförda
            till 2004. En del åtgärder, främst utvecklingen av helt ny förmåga
            och kompetens, kommer först att ske under de nästkommande försvarsbeslutsperioderna.
            Genomförandegraden av reformen kommer sålunda att vara på olika
            nivåer vid olika tidpunkter. Men målet för reformen är tydligt:
            ett högkvalitativt försvar med en flexibel förmåga för nationella
            och internationella insatser.
          </note>
          <note type="speaker">
            Anf. 14 ROLF GUNNARSSON (m):
          </note>
          <note>
            Fru talman! Jag tackar försvarsministern för svaret.
          </note>
          <note>
            I alla fall jag blev aningen förvånad när debattartikeln av de
            tio höga officerarna - tillika ledamöter i
          </note>
          <note>
            Krisgsvetenskapsakademien - publicerades. Det var överraskande
            att någon eller någon vågade träda fram och berätta om de problem
            som finns och som man annars hör mest om mellan skål och vägg.
          </note>
          <note>
            Jag skulle bli väldigt förvånad om inte också statsrådet höjde
            på ögonbrynen den morgonen inför det som framhölls i artikeln
            bl.a. med tanke på att en av statsrådets tidigare medarbetare,
            översten Ingvar
          </note>
          <note>
            Hellqvist, fanns med som en av undertecknarna.
          </note>
          <note>
            Efter artikeln hade publicerats fick man som försvarspolitiker
            naturligtvis många frågor om vad som egentligen var på gång inom
            det svenska försvaret och om hur vi politiker använder skattebetalarnas
            pengar.
          </note>
          <note>
            Det är riktigt som statsrådet säger i svaret att det är över
            40 miljarder som disponeras, och den summan gör det ännu viktigare
            att varenda krona används på ett riktigt sätt.
          </note>
          <note>
            Ord som framfördes från de tio var: "Ingen tydlig vision har
            presenterats om hur försvaret skall anpassas till de nya säkerhetspolitiska
            hoten." "Försvarets brist på ekonomi är åter i fokus och det finns
            inte tillräckligt med pengar för själva verksamheten."
          </note>
          <note>
            "Det är inte lätt att förstå innebörden av försvarsreformen och
            vad det nya försvaret egentligen är för något."
          </note>
          <note>
            Jag skulle, som sagt, bli mycket förvånad om detta var ord som
            statsrådet kunde lämna åt sidan och sedan bara bläddra vidare
            i morgontidningen utan att fundera över vad som egentligen stod
            i artikeln. Jag tror faktiskt att även statsrådet höjde på ögonbrynen.
          </note>
          <note>
            Ett statsråd som är ansvarig för ett departement och ledamot
            av regeringen kan kanske inte säga saker rent ut.
          </note>
          <note>
            Av svaret får man intrycket att allt i försvaret nästan till
            hundra procent är rätt och riktigt. Jag tror inte att tio så höga
            officerare, med den höga position som de har, kan ha misstagit
            sig eller försökt att svärta ned bilden av det svenska försvaret.
            Det är detta som jag reagerar mest på i det svar som statsrådet
            har lämnat här.
          </note>
          <note>
            Har statsrådet funderat över varför dessa höga militärer ställer
            sina frågor? Jag tror inte att de gör det för att skada försvaret
            utan att de gör det av solidaritet mot deras arbetsgivare och
            för att de inte stillatigande bara kan se på det som händer.
          </note>
          <note>
            Jag tycker att det är bra att det finns rapporter och information
            för bl.a. oss politiker som kan leda till att det kan bli förbättringar
            i de framtida besluten och i de framtida genomförandena.
          </note>
          <note>
            Med hänvisning till artikeln vill jag återigen ställa denna fråga
            till statsrådet: Har de aktuella officerarna farit med lögn när
            de har talat om en visionslöshet och en förvirring kring innebörden
            i orden "det nya försvaret"? Är det så statsrådet ser det? Man
            kan tolka svaret på det viset. Är officerarna enligt statsrådet
            ute med illasinnade rykten och felaktiga besked till oss?
          </note>
          <note>
            Jag har en fundering kring det som har sagts när det gäller påståendet
            att det var en ekonomisk glädjekalkyl som Försvarsmakten lämnade
            till regeringen
          </note>
          <note>
            1999. Har statsrådet funderat över om det ligger till så? Jag
            undrar också vad statsrådet anser om påståendet att det är dags
            att inse att den s.k. övergångsfasen i ominriktningen inte har
            lyckats. Är också detta ett illasinnat rykte?
          </note>
          <note>
            De allvarsord i artikeln som oroar mig mest är påståendet i artikeln
            att det finns en förtroendeklyfta mellan ÖB och personalen. Hur
            ser statsrådet på det?
          </note>
          <note>
            Jag tycker att det låter allvarligt när man pratar om en förtroendeklyfta.
          </note>
          <note>
            Statsrådet svarar visserligen till viss del på detta, men han
            säger att det är viktigt att förbandscheferna förmedlar information
            om ominriktningen. Men i det här fallet var det inte förbandscheferna
            som hade skrivit debattartikeln.
          </note>
          <note>
            Som politiker tycker jag att det är viktigt att man använder
            skattepengarna rätt. Det här var i alla fall en varningsklocka
            som jag fick. Var det någon klocka som ringde hos statsrådet när
            det gäller hur vi använder skattebetalarnas pengar?
          </note>
          <note>
            Anf. 15 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Först vill jag säga att regeringsformens ord gäller
            för varje svensk, nämligen rätten att fritt uttrycka tankar och
            synpunkter i samhällsdebatten utan någon restriktion från den
            offentliga makten.
          </note>
          <note>
            Det har jag sagt när andra företrädare för Försvarsmakten har
            gjort debattinlägg, och det gäller också i det här fallet.
          </note>
          <note>
            Det hindrar inte att man får granska det som sägs.
          </note>
          <note>
            Det som Rolf Gunnarsson refererar till är en bild. På fredag
            ger överbefälhavaren sin bild av förhållandena inom Försvarsmakten
            under det gångna året. Den bilden kommer att vara systematiserad,
            och den kommer att innehålla många uppgifter som talar i en annan
            riktning än den som både debattörerna och interpellanten i dag
            har fört fram.
          </note>
          <note>
            1999 års underlag var i princip ett gott och tillräckligt underlag
            för regering och riksdag att arbeta utifrån. Det gäller inriktningen
            på stridskrafterna och också vilka operativa uppgifter som ska
            kunna genomföras.
          </note>
          <note>
            Besluten här i kammaren år 2000 när det gällde utformningen av
            grundorganisationen var också korrekt. Det som blev aktuellt under
            det gångna året, år
          </note>
          <note>
            2001, var brister i den ekonomiska ledningsförmågan inom Försvarsmakten,
            och det gjorde att verksamheten drog mer pengar än vad riksdagen
            hade anslagit. I
          </note>
          <note>
            början av förra året fungerade också den nivån som en utgångspunkt.
          </note>
          <note>
            Men både överbefälhavaren och jag konstaterade att det måste
            vara riksdagens beslut om inriktningen på anslag som gäller för
            varje del i statsförvaltningen.
          </note>
          <note>
            Det som har skett från maj och framåt är synnerligen betydelsefullt.
          </note>
          <note>
            Jag vill inte avslöja några siffror nu. Det är upp till överbefälhavaren
            att göra, och det kommer att bli offentligt på fredag.
          </note>
          <note>
            Jag vill heller inte gå in på några detaljer i den verksamhet
            som har kunnat genomföras. Men så mycket är klart att överbefälhavaren
            kommer att presentera en annan bild av tillståndet i Försvarsmakten,
            även under ett år när det var riktigt och motiverat med förändringar
            i verksamheten så att riksdagens anvisningar till myndigheten
            Försvarsmakten kom att uppfyllas.
          </note>
          <note>
            Följaktligen, fru talman, är 1999 års kalkyler, beslutet år 2000
            och överbefälhavarens hantering av budgetfrågorna under förra
            året alla väl förenliga med och ger sammantaget en god inriktning
            för Försvarsmakten under de kommande åren.
          </note>
          <note type="speaker">
            Anf. 16 ROLF GUNNARSSON (m):
          </note>
          <note>
            Fru talman! Jag instämmer med statsrådet då det gäller den demokratiska
            processen och möjligheten för alla att yttra sig.
          </note>
          <note>
            Vi hade en debatt i samband med ett försvarsbeslut då väldigt
            höga militärer sade att det skulle vara tyst i ledet till sina
            förbandschefer när det gällde att få fram underlag för oss politiker.
            Men vi kan vara eniga om att det måste vara allas möjlighet att
            få yttra sig i en demokratisk process.
          </note>
          <note>
            Det är viktiga ord i den här artikeln, som jag naturligtvis tar
            på allvar. Jag är bara försvarspolitiker, inte militär. I artikeln
            står: "Det finns anledning att fråga sig vad skattebetalarna egentligen
            får för de ca
          </note>
          <note>
            40 miljarder kronor som avdelas till försvaret. Något radikalt
            behöver därför göras för att verkligen genomföra den nödvändiga
            reformeringen av försvaret och ge det svenska folket det försvar
            vi behöver och betalar för." Detta är faktiskt några rader som
            i alla fall i mitt försvarshjärta blir tunga att bära. Man blir
            nästan skyldig att ta upp en sådan fråga när man har läst de här
            raderna.
          </note>
          <note>
            Jag tycker och vi moderater har tidigare framfört detta, bl.a.
            så sent som för ett par veckor sedan, att förbandsverksamheten
            har bedrivits på sparlåga under år 2001, och inget talar för att
            det inte skulle bli så också i år.
          </note>
          <note>
            Ordet sparlåga är väl kanske inte det rätta ordet om man ska
            ta hemvärnet som exempel, där det har varit mer eller mindre totalstopp.
            Då ska hemvärnet ändå vara en av hörnpelarna. Hemvärnet är ungefär
            som en ficklampa som saknar batterier.
          </note>
          <note>
            Jag tycker också att man kanske borde kunna inte enas, det är
            ett för tungt ord, men på något sätt instämma i att försvarsbeslutet
            den 30 mars 2000 var dåligt underbyggt. För att stärka den tesen
            kan jag ta till vad dåvarande ÖB sade: "Det fanns stora osäkerheter
            avseende basfakta." Det gick alldeles för fort med det beslutet.
          </note>
          <note>
            Vi hade en debatt om försvarets verksamhet och vad som där har
            hänt i december. Tyvärr var inte statsrådet med i den inledande
            debatten. Men man kan läsa om vilka mål som inte har uppnåtts.
          </note>
          <note>
            Armestridskrafternas förband har nått utbildningsmålen för grupp,
            pluton samt vissa förband endast till kompaninivå. Målen för stridsvagnsförbanden
            har inte nåtts. Vissa fartygsbesättningar har inte nått acceptabel
            utbildningsnivå. Uppsatta mål för förband i marinstridskrafternas
            grundutbildning har inte nåtts. Pilotutbildningen har halverats,
            och uppsatta mål har inte nåtts. Ett antal flygförare har inte
            fått någon flygtid. Helikopterförbanden har inte kunnat öva i
            planerad utsträckning. Hemvärnet har inte kunnat ha någon verksamhet
            andra halvåret 2001. I
          </note>
          <note>
            de markoperativa förbanden har fältdugligheten minskat.
          </note>
          <note>
            När jag läser detta och den här debattartikeln tycker jag att
            det på något sätt är ens skyldighet som försvarspolitiker att
            reagera. Det som förvånar och skrämmer mest i den debatt som statsrådet
            och jag har i dag - jag känner ju statsrådet som en ganska ödmjuk
            person - är att det i det här fallet är lite av en mur: Angrip
            inte oss. Allting är rätt.
          </note>
          <note>
            Så känner jag att det är här i dag, och jag tror att det är lite
            farligt att säga att allting är så fantastiskt bra när man har
            kunnat läsa det här så sent som i december. Och de här orden har
            inte Rolf Gunnarsson som moderat hittat på för att vara elak,
            utan de är plockade ur den proposition som vi behandlade i försvarsutskottet.
          </note>
          <note>
            I morse ringde en försvarsanställd som hade läst att vi skulle
            ha den här debatten i dag. Han sade så här: Vi ropar och vill
            öva, öva och öva. Ekot tillbaka är: Spara, spara och spara.
          </note>
          <note>
            Anf. 17 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Jag har i mitt interpellationssvar tydligt angett
            att det inte går att genomföra en försvarsreform på ett år. Den
            spänner över många år. Utvecklingen är olika långt kommen och
            kommer att vara det på olika nivåer vid olika tidpunkter. I den
            meningen är jag ödmjuk.
          </note>
          <note>
            Jag är också ödmjuk när det gäller att det finns stora uppgifter
            för chefer och försvarets anställda att förena kraven på förändringar.
            Men jag är inte med på att se försvaret, på grundval av det underlag
            som jag får del av, i en stor kris.
          </note>
          <note>
            Vad får vi för de 40 miljarder kronorna? Ja, vi får krigsmateriel,
            till ungefär 33 % ny krigsmateriel. Jag frågar kammaren: Hur många
            länder i Europa, ja t.o.m. utanför Europa, är det som har den
            nivån? Det är öppna uppgifter som vi redovisar för riksdagen om
            materielsystem efter materielsystem.
          </note>
          <note>
            Hur är det med verksamhetsanslaget? Överbefälhavaren och jag
            är helt överens om att det är utbildningar och övningar som är
            det viktiga. Men jag har varit tydlig mot överbefälhavaren och
            sagt: Ska vi nå dit, måste vi reducera de fasta kostnaderna som
            belastar det här anslaget. Det är där som de strukturella förändringarna
            måste ske. Och jag tror att överbefälhavaren kommer att kunna
            redovisa stora framsteg på den punkten. Det är löner för anställd
            personal och vidmakthållande av etablissemang och marker som måste
            reduceras och som är under reducering. Det är besvärligt för den
            berörda personalen, men det måste ske.
          </note>
          <note>
            De år då utgifterna var för höga var också år med stora övningar.
            Det genomfördes en stor slutövning i mars förra året i Norrbotten
            och en mindre sådan i
          </note>
          <note>
            Skåne som gav goda resultat. Vi står just nu i begrepp att genomföra
            transporten till Strong Resolve i Polen
          </note>
          <note>
            - en utomordentligt stor och komplex fredsfrämjande övning. De
            här sakerna tillför mycket god kompetens.
          </note>
          <note>
            Överbefälhavaren tvekar inte att anmäla att det även under förra
            året skett viktiga tillskott av operativ förmåga, särskilt när
            det gäller internationell förmåga, till Försvarsmakten. Men det
            finns utmaningar. Framför allt är de knutna till behovet av att
            våra officerare ska kunna leda högre förband. Det handlar också
            om att kunna genomföra de mycket komplicerade underhållsrörelser
            som behövs för att moderna förband ska fungera.
          </note>
          <note>
            Jag anser att det är på denna grundval som diskussionen bör kunna
            föras. Det är också min förhoppning att chefer i Försvarsmakten
            kan se att det i ledarskapet ligger att kunna förena olika krav
            som ställs inom och på en så omfattande institution som Försvarsmakten
            är.
          </note>
          <note type="speaker">
            Anf. 18 ROLF GUNNARSSON (m):
          </note>
          <note>
            Fru talman! I det senaste inlägget var det en liten ljusning.
          </note>
          <note>
            Jag hoppas att försvarsministern inte citerade mig när han använde
            orden stor kris, för de orden har jag verkligen inte använt. Jag
            har inte använt ordet kris över huvud taget i någon interpellation
            i den här frågan, och jag är inte beredd att kalla det här för
            en liten kris.
          </note>
          <note>
            Jag har följt upp med en interpellation om de officerare som
            har reagerat och visat en av de kraftigaste reaktioner som i alla
            fall jag har sett på den nivån.
          </note>
          <note>
            Det är det som har fått mig att reagera. Som jag tidigare sade
            tycker jag att jag hade gjort fel om jag inte hade reagerat på
            det här.
          </note>
          <note>
            Jag tycker trots allt att det fanns en del ljusningar i statsrådets
            senaste anförande. Den ficklampa utan batterier som jag tidigare
            nämnde fick några batterier på slutet. Vi är båda intresserade
            av ett starkt svenskt försvar, och detta kan vara en bra avslutning
            på den här debatten.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2001/02:247 om
          </note>
          <note>
            SWEDEC i Eksjö
          </note>
          <note>
            Anf. 19 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Carina Hägg har frågat mig om hur jag vill lösa problemet
            med bristande samordning av resurser inom ammunitions- och minröjningsområdet.
          </note>
          <note>
            Vidare har jag tillfrågats om jag har för avsikt att ge
          </note>
          <note>
            SWEDEC anslag direkt från Försvarsdepartementet samt om jag ämnar
            vidta någon åtgärd för att bättre ta till vara SWEDEC:s kompetens
            i hanteringen av terroristbomber. Slutligen har Carina Hägg frågat
            mig om jag planerar att inrätta en internationell minröjningsorganisation
            inom totalförsvaret med Statens räddningsverk som ansvarig samt
            om jag är beredd att aktivt verka för att ett internationellt
            testcentrum, där bl.a. träning av hundar ingår, utvecklas i Eksjö.
          </note>
          <note>
            Jag vill först säga att frågorna kring minor och oexploderad
            ammunition är av stor betydelse. Varje dag skadas och dödas hundratals
            barn, kvinnor och män över hela världen. Förutom ett enormt lidande
            skapar problemen osäkerhet och hinder för utveckling i ett flertal
            länder. Enligt min mening behövs det ökade insatser för att förbättra
            situationen för de människor och samhällen som drabbas av antipersonella
            minor och oexploderad ammunition. Regeringen anser att insatserna
            för ammunitions- och minröjning är viktiga och att ett svenskt
            engagemang inom området på ett positivt sätt kan bidra till att
            få minproblemet under kontroll. För närvarande pågår ett arbete
            inom Regeringskansliet för att ta fram en samlad svensk syn rörande
            minor och oexploderad ammunition.
          </note>
          <note>
            Arbetet syftar till att beskriva och förklara regeringens inriktning
            och målet med den svenska verksamheten inom ammunitions- och minröjningsområdet.
            Den samlade synen ska bidra till att säkerställa att de statliga
            aktörer som hanterar uppgifterna arbetar mot samma mål och har
            samma vision. Vidare avser arbetet att ge upphov till ökad samordning
            och samtidigt kunna fungera som stöd, referensmaterial och praktisk
            handledning för de berörda aktörerna.
          </note>
          <note>
            Den samlade synen bör också kunna bidra till att öka insynen
            i det svenska agerandet inom bl.a. internationella organisationer.
          </note>
          <note>
            Enligt min uppfattning är det viktigt att kapaciteten inom både
            humanitär och militär ammunitionsoch minröjning utnyttjas optimalt,
            både när det gäller personal och när det gäller utbildningsanordningar.
          </note>
          <note>
            Det är även min mening att utveckling, testning och anskaffning
            av materiel bör kunna samordnas på ett mer effektivt sätt. Detta
            kommer att behandlas i regeringens samlade syn på minor och oexploderad
            ammunition.
          </note>
          <note>
            Fru talman! Frågan om jag har för avsikt att ge
          </note>
          <note>
            SWEDEC anslag direkt från Försvarsdepartementet berör också arbetet
            med regeringens samlade syn på ammunitions- och minröjningsfrågorna.
            Det är min uppfattning att dagens organisation, med SWEDEC
          </note>
          <note>
            ingående i Försvarsmakten, i huvudsak fungerar väl.
          </note>
          <note>
            Styrningen av SWEDEC kommer dock att studeras närmare, särskilt
            med avseende på samverkansmöjligheter.
          </note>
          <note>
            Enligt mitt förmenande är hanteringen av terroristbomber främst
            en fråga för polismyndigheterna och inte Försvarsmakten. Detta
            då polisens s.k.
          </note>
          <note>
            bombgrupper finns över hela landet och därför snabbt kan sättas
            in vid behov. Enligt min mening bör
          </note>
          <note>
            SWEDEC:s roll även i framtiden vara att bistå med utbildning
            och sakkunskap och inte primärt operativt medverka vid hanteringen
            av terroristbomber.
          </note>
          <note>
            Frågan om att inrätta en internationell minröjningsorganisation
            inom totalförsvaret, med Statens räddningsverk som ansvarigt,
            är för närvarande inte aktuell. Jag anser emellertid att den omfattande
            kompetens och kapacitet inom humanitär minröjning som finns inom
            Statens räddningsverk ska tillvaratas på bästa sätt.
          </note>
          <note>
            Slutligen har Carina Hägg frågat mig om inrättandet av ett internationellt
            testcentrum, för bl.a. hundar, i Eksjö. Denna fråga har samband
            med frågorna om samordning och tilldelning av anslag, vilka kommer
            behandlas i regeringens samlade syn på ammunitionsoch minröjningsfrågorna.
            Verksamheten som bedrivs i Eksjö bör dock ha en god potential
            för att utvecklas.
          </note>
          <note>
            Avslutningsvis, fru talman, vill jag säga att min förhoppning
            är att vi kan nå målet om en minfri värld, men vägen dit är lång.
            Sveriges omfattande verksamhet inom minområdet minskar dock det
            mänskliga lidandet och för oss närmare målet.
          </note>
          <note type="speaker">
            Anf. 20 CARINA HÄGG (s):
          </note>
          <note>
            Fru talman! Jag vill tacka försvarsministern för svaret. Jag
            tycker att det är viktigt att han understryker den samsyn som
            finns i Sverige när det gäller allvaret i minproblematiken i världen
            och även när det gäller vikten av att på olika sätt ge ett bra
            stöd för hanteringen av den frågan. Där kommer det som försvaret
            kan bidra med in som en viktig resurs.
          </note>
          <note>
            Jag tror att försvarsministern och jag inledningsvis skulle kunna
            enas om att man borde kunna plocka ut ett ord ur svaret. Jag är
            glad över att försvarsministern understryker att verksamheten
            bör ha en god potential för att utvecklas, men jag tycker att
            ordet
          </note>
          <note>
            "bör" kan tas bort. Jag tycker nog att det är ganska tydligt
            att man har en god sådan potential i Eksjö.
          </note>
          <note>
            Svaret är i andra delar ganska öppet. I det som gäller terroristbomber
            tycker jag att svaret har en bra balans och är tillfredsställande.
            Det är oerhört viktigt att understryka att vi snabbt bör få en
            uppstramning av ansvarsfördelningen inom denna verksamhet. Låt
            mig ge ett exempel bland flera, ett exempel som är viktigt på
            grund av sin medieframtoning.
          </note>
          <note>
            Jag citerar följande ur en artikel i en tidning med rubriken
            Räddningsverket satsar på egna operationer:
          </note>
          <note>
            "- Vi har som ambition att genomföra egna minröjningsoperationer,
            säger Bengt Grude, enhetschef på internationella avdelningen.
            - - - Därför tänker
          </note>
          <note>
            Räddningsverket starta en ny utbildning i vår, som ska ta hänsyn
            till de krav som humanitär minröjning ställer.
          </note>
          <note>
            - I humanitär minröjning ingår att anställa personal ur lokalbefolkningen
            . samt kvalitetssäkra arbetet."
          </note>
          <note>
            Man framhåller vidare att man har fått bidrag från
          </note>
          <note>
            EU, och jag tycker att det är oerhört positivt att man försöker
            ta till vara dessa möjligheter. Man framhåller också att man själv
            satsar lika mycket, nämligen 5
          </note>
          <note>
            miljoner kronor, på utvecklingen av denna verksamhet.
          </note>
          <note>
            Jag tycker att det behövs en uppstramning när det gäller utbildningen
            och bidragen från olika håll.
          </note>
          <note>
            Detta kostar pengar, och man har inte tydliga regler för detta.
            Samordningsproblemen tenderar att öka framöver. Jag vill för försvarsministern
            understryka vikten av att detta snabbt organiseras upp på ett
            bättre sätt.
          </note>
          <note>
            Som riksdagsledamot tycker jag också att det är viktigt att peka
            på det som riksdagen en gång tidigare har uttalat. Som ganska
            ny i riksdagen väckte jag en motion om inrättande av ett minröjningscenter
            i Sverige med lokalisering till Eksjö. Motionen blev välvilligt
            behandlad och är grunden till det center som vi har. Riksdagen
            har liksom regeringen varit väldigt tydlig i sina direktiv om
            att Eksjö skulle vara en bas för forskning och utveckling inom
            området.
          </note>
          <note>
            Minröjningscentrumet ska, som det har framhållits, "aktivt kunna
            medverka vid genomförande av försök och utprovning av olika prototyper
            m.m. Minröjningscentret skall vara en totalförsvarsresurs."
          </note>
          <note>
            Det finns också andra frågor som ligger i gränslandet mellan
            försvarsministerns och andra ministrars ansvarsområden. Naturligtvis
            vill försvarsministern liksom jag påverka utvecklingen i Eksjöbygden
            och näringarna där. Det finns industrier som har intresse av att
            ta del av den kunskap som byggs upp i Eksjö.
          </note>
          <note>
            Åke Pettersson har presenterat en utredning framtagen tillsammans
            med lokala aktörer. Han pekar där på detta. Försvarsministern
            har liksom jag bevistat ett seminarium i Eksjö, där man från ortopedindustrin
            framförde sitt intresse. Även från andra näringar tog man upp
            hur man skulle kunna utveckla detta i nära samverkan. Det måste
            naturligtvis gå en gräns mellan det som försvaret och det som
            andra har direkt ansvar för. Men först och främst, försvarsministern:
            Ordet "bör" ska tas bort!
          </note>
          <note>
            Anf. 21 Försvarsminister BJÖRN VON SY-
          </note>
          <note>
            DOW (s):
          </note>
          <note>
            Fru talman! Tack för den välvilliga synen på mitt interpellationssvar
            från interpellanten. Jag vill gärna säga att jag tycker att Carina
            Hägg har en poäng:
          </note>
          <note>
            Verksamheten som bedrivs i Eksjö har dock en god potential för
            att utvecklas. Det vill jag gärna stå bakom.
          </note>
          <note>
            Sedan vill jag betona att jag har fått en bild av att det råder
            ett lyckosamt samarbete mellan de olika statliga organen, där
            SWEDEC i Eksjö och Räddningsverket samarbetar. Jag anser att det
            finns goda utsikter för att Sverige ska kunna utveckla en samlad
            minröjningsresurs som kan göra ännu större internationell nytta.
          </note>
          <note>
            Det finns en gränsdragningsfråga mellan SWE-
          </note>
          <note>
            DEC och Statens räddningsverk, och den är jag beredd att granska
            ytterligare, men det finns ingenting annat än positivt att uppnå
            genom en förbättrad samverkan mellan Räddningsverket och SWEDEC
            i Eksjö.
          </note>
          <note type="speaker">
            Anf. 22 CARINA HÄGG (s):
          </note>
          <note>
            Fru talman! Försvarsministern talar om att man har mycket att
            vinna genom att samarbeta, och jag vet att det redan i dag finns
            mycket samarbete. Det finns en dubbelhet i den situation vi har.
            Det finns gott samarbete där man står nära varandra, men det finns
            också områden där man ser att det spretar iväg. Det är möjligt
            att det är en mer småländsk syn på det här, men jag tror att vi
            kanske ändå kan vara överens om hur viktigt det är att man inte
            spretar ut de ekonomiska resurserna. Det kostar pengar. För att
            nå det bästa resultatet är det viktigt att vara effektiv och att
            man ser till att hålla samman det hela när det gäller pengaresurserna
            och att kunna bygga upp den bästa kompetensen. Där är det ju regeringen
            som har ansvaret.
          </note>
          <note>
            Försvarsmakten kan ju inte ge direktiv till annan myndighet.
            Grundfrågan om att man ska samarbeta och att man har kompletterande
            ansvarsområden som det är väldigt viktigt att man tar till vara
            tycker jag att vi kan vara eniga om.
          </note>
          <note>
            Jag ser det som väldigt positivt att SWEDEC
          </note>
          <note>
            kommer att ha en speciell tränings- och certifieringsbana för
            hundekipage. Den ska enligt planerna uppföras under det här året.
            Det finns företag som har anmält intresse för att kunna genomföra
            egna tester på den här banan. Det har inneburit att det har funnits
            synpunkter redan under utformningen av banan om på vilket sätt
            den skulle kunna användas av flera intressenter. Banan kommer
            att byggas så att möjligheter finns för flera organisationer eller
            företag att använda den här banan för tester när de utvecklar
            sin verksamhet. Det här kan på sikt innebära att Eksjö blir ett
            internationellt testcentrum även på det här området. Då är vi
            tillbaka igen till det här att det finns ett direkt ansvarsområde
            för försvarsministern, men det finns också spin-off-effekter som
            har betydelse för bygden och för utvecklingen av materiel inom
            minröjningsområdet i stort. Det är inte alltid så kristallklart
            var gränserna går.
          </note>
          <note>
            Oavsett med vilket syfte ammunitions- och minröjningen genomförs
            är metoden i grunden densamma. Jag har märkt, när jag har varit
            ute i fält och studerat minröjningsinsatser, hur viktigt det kan
            vara att man har med militär kompetens. Ofta har man på den sidan
            en god kunskap om hur man lägger ut minor och ibland var man har
            lagt ut dem. Det kan också vara ett sätt att rehabilitera soldater
            att samarbeta med dem. På så sätt kan man också uppnå olika extra
            bra effekter.
          </note>
          <note>
            Det är viktigt att man kan samarbeta när man är i en sådan här
            svår situation. Jag tror att allmänheten gärna underskattar den
            svårighet som det innebär att röja minor. Man har nog svårt att
            förstå vilken kompetens och samordning som krävs för att i fält
            utföra detta mycket svåra och känsliga arbete. Därför tror jag
            också att det finns samordningsvinster om man har en gemensam
            bas när det gäller hur man tränar och arbetar fram metoder och
            på kommunikationssidan.
          </note>
          <note>
            Har man en större samverkan så har man också mindre åtgång av
            personal. Man har kvalificerade lärare på ett enda ställe. Man
            har också lättare att vara en resurs för omvärlden, eftersom det
            finns en part att kommunicera med och en part som kan vara kontaktperson
            i viktiga frågor. Kvaliteten i kursutbudet kan ökas genom att
            man bl.a. rationellt utnyttjar specialister. Det är bra att blanda
            utbildning för militär och humanitär minröjning, för som jag sade
            tidigare är det ju ofta så det fungerar i praktiken ute på fältet.
            Det är bra med en gemensam utbildning då Försvarsmakten kan stödja
            det civila samhället.
          </note>
          <note>
            Jag skulle vilja ha ett lite mer tydligt svar från försvarsministern
            om hur och när den här samordningen kommer till stånd och Eksjös
            roll.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2001/02:241 om skogspolitiken
          </note>
          <note type="speaker">
            Anf. 23 Statsrådet ULRICA MESSING (s):
          </note>
          <note>
            Fru talman! Göte Jonsson har frågat mig vilka åtgärder jag ämnar
            vidta för att produktionsmålet i skogspolitiken inte äventyras
            genom att stora skogsområden avsätts som nationalparker.
          </note>
          <note>
            Frågan berör såväl skogspolitikens mål som målet för reservatsavsättningar
            m.m. som riksdagen antagit.
          </note>
          <note>
            När det gäller reservatsavsättningar antog riksdagen ett delmål
            som innebär att ytterligare 900 000 hektar skog skall undantas
            från normalt skogsbruk till 2010.
          </note>
          <note>
            Statens ansvar för detta skydd bedömdes vara ca
          </note>
          <note>
            400 000 hektar, och resterande 500 000 hektar förutsätter ett
            frivilligt ansvarstagande från skogsbrukets sida. I det av riksdagen
            antagna delmålet för skydd av skogsmark ingår även avsättningar
            i anslutning till olika tätorter. I propositionen framhölls särskilt
            naturvårdens sociala dimension, de skyddade områdenas betydelse
            för friluftslivet och det ökade behovet av att bevara tätortsnära
            natur. Regeringen ansåg därför att bevarandevärden för friluftslivets
            intressen, tätortsnära miljö, skogens kulturmiljöer m.m. i möjligaste
            mån ska samordnas med skyddet för den biologiska mångfalden. På
            så sätt kan vi uppnå synergier i vårt bevarandearbete.
          </note>
          <note>
            När det gäller skogspolitikens produktionsmål vill jag inleda
            med att beskriva den nya skogspolitiken, som trädde i kraft 1994.
            Skogspolitiken ska ha två jämställda mål; ett produktionsmål och
            ett miljömål.
          </note>
          <note>
            För att vi ska kunna avgöra hur väl vi lyckas förverkliga skogspolitiken
            och i tid åtgärda eventuella brister har Skogsstyrelsen regeringens
            uppdrag att en gång per mandatperiod utvärdera skogspolitikens
            effekter.
          </note>
          <note>
            Den senaste utvärderingen, som presenterades i januari i år,
            visar att varken miljö- eller produktionsmålet uppnås helt. När
            det gäller arbetet med att nå miljömålet är utvecklingen mer positiv.
            Miljöhänsynen har under 90-talet förbättrats påtagligt inom skogsbruket.
            Denna utveckling är naturligtvis mycket glädjande. Inte minst
            är det mycket positivt att utvärderingen visar att skogsbrukets
            frivilliga avsättningar redan i dag har fått en så stor omfattning.
            På frivillig väg undantas drygt 800 000 hektar produktiv skogsmark
            för naturvårdsändamål, och det är en mycket viktig del av skogspolitiken
            där skogsägarna tagit ett stort ansvar.
          </note>
          <note>
            Däremot visar utvärderingen att det finns vissa brister när det
            gäller att nå produktionsmålet. Främst rör det sig om försämrade
            återväxtresultat och behov av en ökad röjningsaktivitet. Jag delar
            naturligtvis
          </note>
          <note>
            Göte Jonssons uppfattning när det gäller skogens stora betydelse
            för vårt land och vikten av att vi värnar produktionsmålet. De
            brister som utvärderingen pekar på rör dock inte reservatsavsättningar
            utan i första hand åtgärder för att föryngra och vårda den nya
            skogen.
          </note>
          <note>
            Skogsstyrelsens utvärdering av skogspolitikens effekter är för
            närvarande ute på remiss, och regeringen avser att återkomma till
            riksdagen med eventuella förslag till åtgärder i höst.
          </note>
          <note type="speaker">
            Anf. 24 GÖTE JONSSON (m):
          </note>
          <note>
            Fru talman! Jag tackar statsrådet Messing för svaret på interpellationen.
            Jag har ställt interpellationen därför att jag är bekymrad över
            att produktionsmålet egentligen har kommit i skymundan i den allmänpolitiska
            debatten, och även i debatten i övrigt.
          </note>
          <note>
            Skogen är en av våra absolut viktigaste näringar.
          </note>
          <note>
            Skogen är också vår viktigaste förnybara råvara. Den är angelägen
            för sysselsättningen på landsbygden men inte bara där utan för
            sysselsättningen i hela landet. Skogen är viktig för landets ekonomi,
            inte minst på exportsidan. Skogen är vår viktigaste exportråvara.
            Utifrån det har jag ställt mig frågan varför regeringen har ökat
            avsättningen för naturändamål, från 800 000 hektar till 900 000
            hektar i anslutning till att vi fick miljömålspropositionen.
          </note>
          <note>
            Miljömålsutredningen, som samarbetade med skogsnäringen, kom
            fram till att det räckte med
          </note>
          <note>
            800 000 hektar för att vi skulle klara de behov som finns av
            att rädda viktiga miljövärden och den biologiska mångfalden. Utan
            några ytterligare motiv kom regeringen sedan med ett förslag som
            innebar att man lade på 100 000 hektar. Det skulle vara intressant
            att höra hur statsrådet Messing, som är ansvarig för skogsfrågorna
            och framför allt produktionsmålet, ser på denna fråga. Varför
            har man utökat andelen med
          </note>
          <note>
            100 000 hektar, från 800 000 till 900 000 hektar? Vi vet att
            skogen är oerhört angelägen för såväl produktionsmålet som miljömålet.
            Här har produktionsmålet fått stryka på foten.
          </note>
          <note>
            Man kan inte bara öka andelen skog för naturändamål utifrån miljöhänsyn
            med en så stor volym utan att mycket klart ange skälen. De skälen
            har riksdagen inte fått del av. Jag skulle gärna vilja höra om
            statsrådet Messing kan redovisa de skälen här.
          </note>
          <note>
            Vi har framför allt reagerat mot att man så starkt betonar avsättningar
            för rekreationsändamål. Vi menar att allemansrätten i vårt land
            är unik. Den ger alla möjlighet att ströva i skog och mark, plocka
            bär och blommor utan att vi gör stora skogsavsättningar. Att då
            koppla avsättningar till rekreationsmålet är i princip felaktigt.
            Däremot instämmer vi i att man måste slå vakt om bevarandeintressen
            utifrån miljömålen och den biologiska mångfalden.
          </note>
          <note>
            Hur ser statsrådet på frågan om att tillgodose rekreationsmålet?
            Delar inte statsrådet min uppfattning att allemansrätten i mycket
            stor utsträckning tillgodoser behovet av rekreation ute i skog
            och mark, utan att vi ska behöva avsätta vissa områden för just
            det ändamålet?
          </note>
          <note>
            Jag vill återkomma till den s.k. SUS-
          </note>
          <note>
            utvärderingen, den utvärdering som Skogsstyrelsen har gjort nyligen.
            Det finns anledning att mycket klart slå fast att den visar att
            skogsägarna tar ett mycket stort ansvar, inte minst när det gäller
            bevarande av biologisk mångfald. Det pekade också statsrådet på.
          </note>
          <note>
            Vi har anledning att från politiskt håll klart markera en uppskattning
            gentemot skogsbruket för att man tar ett så stort ansvar.
          </note>
          <note>
            Det är mycket angeläget att skogspolitiken är långsiktig utifrån
            såväl produktionsmålet som miljömålet. Det har skett förändringar
            i skogspolitiken under 1990-talet som inte har varit så lätta
            att hänga med i för enskilda skogsbrukare.
          </note>
          <note>
            Fru talman! Jag ber att få återkomma i nästa inlägg när det gäller
            de övriga frågorna.
          </note>
          <note type="speaker">
            Anf. 25 ÅKE SANDSTRÖM (c):
          </note>
          <note>
            Fru talman! Jag vill passa på och ställa några kompletterande
            frågor kring den stora fråga som skogspolitiken är. Vi hade inte
            tillfälle att diskutera den när avsnittet Levande skogar från
            Miljömålskommittén antogs.
          </note>
          <note>
            Det är helt klart som föregående talare säger, produktionsmålet
            har kommit i skymundan i skogspolitiken generellt sett. Min fråga
            har anknytning till det beslut som fattats om avsättningar. Man
            gick ju
          </note>
          <note>
            100 000 hektar längre än Miljömålskommittén.
          </note>
          <note>
            För det första: Vilken form av konsekvensanalyser gjordes ur
            skoglig synpunkt före beslutet när det gäller råvarusynpunkter
            i hela landet, sysselsättningsaspekter och regionala konsekvenser?
            Det är många som har ställt sig frågande till nivån, även skogssakkunniga.
          </note>
          <note>
            För det andra: Olika avsättningsformer såsom reservat och nationalparker,
            i synnerhet reservat, har betonats väldigt starkt. Här ställer
            sig också många frågande. På 30-40 år kan helt nya rön komma fram
            beträffande formerna för skydd av vissa arter. Är det då rimligt
            att binda upp så stora arealer just i form av reservat, som innebär
            en död hand över stora områden för all framtid?
          </note>
          <note>
            Naturvårdsavtal ingår som ett instrument men är knappast nämnt
            i den aktuella propositionen. Det är en mer flexibel åtgärd sett
            över tiden. Områden och landskap förändras liksom skötselmetoder
            och övrig skoglig verksamhet.
          </note>
          <note>
            Hur ser skogsministern på denna skarpa centrala styrning av valet
            av skyddsformer? Det är t.o.m.
          </note>
          <note>
            angivet i propositionen exakt hur många hektar som ska vara reservat
            för biotopskydd. Jag önskar svar på den frågan.
          </note>
          <note type="speaker">
            Anf. 26 Statsrådet ULRICA MESSING (s):
          </note>
          <note>
            Fru talman! Jag vill inledningsvis säga att jag helt instämmer
            i Göte Jonssons beskrivning av det stora värde som skogen har
            i vårt land - som basindustri, som grund för anställning för många
            svenskar, som förutsättning för en tillväxt som vi alla har glädje
            av och mycket annat. Men skogen har också ett oerhört stort värde
            som rekreationskälla.
          </note>
          <note>
            Vi har nu talat om tydligt vilka ambitioner regeringen har med
            det statliga skogsinnehavet. Det visar sig såväl i den skogspolitik
            som ligger bakom oss där vi har jämställt miljömålet med produktionsmålet
            och i den miljömålsproposition där vi valde att gå längre än vad
            utredningen hade föreslagit när det gäller avsättningar som i
            det engagemang vi nu har presenterat när det gäller Svea Skog
            och affären med Assi
          </note>
          <note>
            Domän. Det är en markering av att skogen är en viktig näring
            i vårt land och att det då är naturligt att regering och riksdag
            har en medveten politik för hur vi vill stötta, utveckla och driva
            denna näring framåt.
          </note>
          <note>
            Vi gör det med en balans mellan att bevara miljömålen och hela
            tiden dra nytta av den miljökunskap som finns inom skogen för
            att kunna vidareförädla än mer och nå upp till produktionsmålen.
          </note>
          <note>
            Vi valde att gå lite längre än utredningen och föreslå en avsättning
            på 900 000 hektar. Det var mot bakgrund av att vi vill tydliggöra
            det engagemang som vi står för: att värna naturvården, att ta
            hänsyn till kultur- och miljövården, att säkra en närhet och tillgänglighet
            till rekreation så att alla människor har möjlighet att njuta
            av allemansrätten. Vi menar att det är viktigt, inte minst mot
            bakgrund av att vi ser ett helt nytt livsstilsmönster där alltfler
            människor växer upp utan en nära relation eller närhet till skog
            och natur. Det slog vi fast i målen. De är viktiga att leva upp
            till.
          </note>
          <note>
            Jag vill också understryka att det inte finns någonting som pekar
            på att våra höjda ambitioner när det gäller avsättning på något
            sätt skulle kunna äventyra produktionsmålet. Skogsstyrelsen har
            räknat på avsättningarna och menar att det inte finns något som
            talar för att höjda ambitioner i avsättningarna för naturvård
            och naturreservat skulle betyda att vi får ha lägre ambitioner
            för produktionsmålen.
          </note>
          <note>
            Jag delar er oro över det som framförs i den rapport som Skogsstyrelsen
            har lämnat, som är ute på remiss. Den oron är befogad, eftersom
            vi ser att vi blir bättre på att leva upp till miljömålen men
            har svårare att leva upp till produktionsmålen. Skogsstyrelsen
            har analyserat skälen till det och pekar på att det inte har att
            göra med avsättningarna, varken de frivilliga avsättningarna eller
            de som görs från statens sida. Det har snarare att göra med att
            alltför många skogsägare har haft en alltför stor tilltro till
            den naturliga återväxten också på platser och marker där det inte
            har varit möjligt. Jag tror inte att det beror på ovilja utan
            snarare på okunskap. Den tron bygger jag på det engagemang som
            vi ser när Skogsstyrelsen bjuder in till utbildning, undervisning
            och studiecirklar. Man organiserade t.ex. studiecirkeln Grönare
            skog. Den har väckt ett otroligt stort engagemang. Jag tror därför
            att vi i framtiden kan vara ganska optimistiska och snarare kan
            öka produktionsmålen, precis som Skogsstyrelsen själv har pekat
            på.
          </note>
          <note>
            I dag ser man en möjlig avverkning på 75 miljoner kubikmeter
            per år. Skogsstyrelsens egna beräkningar säger att vi under 2000-talet
            kan öka den avverkningen till 88-100 miljoner kubikmeter per år
            under förutsättning att vi blir bättre på just återväxten och
            i viltfrågan.
          </note>
          <note type="speaker">
            Anf. 27 GÖTE JONSSON (m):
          </note>
          <note>
            Fru talman! Det är väl ändå självklart, statsrådet, att om man
            undantar ytterligare 100 000 hektar produktiv skogsmark minskar
            också förutsättningarna att producera råvara. Det motsvarar flera
            hundra normala skogsbruk i södra Sverige. Det är alldeles uppenbart
            att det påverkar produktionsmöjligheten.
          </note>
          <note>
            Jag skulle vilja fråga statsrådet hur statsrådet ser på den skogspolitik
            vi har för närvarande. Personligen har jag den uppfattningen att
            den nuvarande skogspolitiken ska ligga fast. Vi står på de båda
            benen produktionsmålet och miljömålet.
          </note>
          <note>
            När det gäller de brister som har påpekats i samband med den
            utvärdering som nu gjorts finns det ganska självklara förklaringar
            till dem. Det har gått ut åtskilliga dubbla budskap till skogsbrukarna
            ute i landet. Först och främst har man mycket klart markerat miljöfrågan
            i sammanhanget.
          </note>
          <note>
            I synen på föryngring har det också gått ut dubbla budskap. Man
            har sagt att andelen naturlig föryngring ska utökas. Det har diskuterats
            i olika sammanhang att vi har för liten andel naturlig föryngring.
            Detta är också någonting som givetvis går ut till skogsbrukarna.
            Då tror de att det är vad som gäller.
          </note>
          <note>
            Samtidigt vet vi att den naturliga föryngringen måste anpassas
            till den ståndort som finns i sammanhanget. Men det har inte presenterats
            på samma sätt.
          </note>
          <note>
            Här har man utifrån miljöresonemang sagt att den naturliga föryngringen
            ska öka.
          </note>
          <note>
            Röjningen och gallringen är också viktiga. Givetvis är det angeläget
            att vi uppnår målet på de områdena.
          </note>
          <note>
            Min fråga är: Anser statsrådet att vi ska ha kvar den nuvarande
            lagen som bygger på frivillighet? Det är mycket angeläget att
            vi är eniga om att vi ska ha den som bakgrund för den framtida
            skogspolitiken.
          </note>
          <note>
            Det är också angeläget att vi ökar resurserna till information
            och rådgivning. Här måste Skogsstyrelsen och skogsvårdsmyndigheterna
            få bättre resurser än vad de har i dag. Jag kritiserar inte Skogsstyrelsen
            och skogsvårdsmyndigheterna. De gör ett utomordentligt bra jobb
            utifrån de resurser de har.
          </note>
          <note>
            Det är ofta i många sammanhang en mycket god kontakt mellan myndigheterna
            och producenterna.
          </note>
          <note>
            Det är inte vad min fråga gäller. Min fråga är om statsrådet
            är beredd att se till att skogsvårdande myndigheter får bättre
            och större resurser. Det är oerhört viktigt för möjligheterna
            att uppnå produktionsmålet för skogen och för den delen även miljömålet.
          </note>
          <note>
            En annan fråga jag ser som angelägen är de olika myndigheter
            som är inblandade i skogsfrågorna. Vi har miljöbalken, kulturminneslagen,
            vattenlagen och skogsvårdslagen, och det kanske finns ytterligare
            någon lag. Det är olika myndigheter som har ansvar enligt de olika
            lagarna.
          </note>
          <note>
            Det är väldigt angeläget att ansvarigt statsråd ser till att
            sektorsmyndigheten har det övergripande ansvaret och ska stå som
            nummer ett för svaren till skogsägarna och producenterna om hur
            de ska hantera de olika frågorna. I annat fall går det ut väldigt
            olika besked till enskilda skogsägare.
          </note>
          <note>
            Ge de skogsvårdande myndigheterna och Skogsstyrelsen det absolut
            övergripande ansvaret. Det har de i och för sig. Men detta måste
            markeras ännu tydligare i de olika sammanhangen.
          </note>
          <note>
            Fru talman! Jag vill till sist ta upp en annan fråga.
          </note>
          <note>
            Det gäller konkurrensförutsättningarna. Skogsbruket är i dag
            mycket hårt konkurrensutsatt internationellt.
          </note>
          <note>
            Det gäller att vi ser till att det svenska skogsbruket har positiva
            konkurrensförutsättningar.
          </note>
          <note>
            Här finns bl.a. frågan om produktionsskatterna med i bilden.
            Det gäller t.ex. dieselskatten. Om vi jämför det svenska skogsbruket
            med det finska befinner sig det svenska skogsbruket i underläge
            konkurrensmässigt i förhållande till det finska.
          </note>
          <note type="speaker">
            Anf. 28 ÅKE SANDSTRÖM (c):
          </note>
          <note>
            Fru talman! Jag konstaterar först att jag inte fick några svar
            på de ganska svåra frågorna. Jag tar det delvis som intäkt för
            att det nog förekom ganska lite konsekvensanalys på dessa mycket
            stora områden.
          </note>
          <note>
            Jag hoppas att vi förstår varandra rätt. Jag tror definitivt
            att skyddsvärden utgår från de arter som ska skyddas och den biologiska
            mångfalden. Det gäller inte i första hand rekreationsvärdena.
            Detta sagt för att det inte ska vara något missförstånd mellan
            interpellanten och skogsministern. Vi har ingen brist på mark
            och områden att utnyttja för rekreationsdelen.
          </note>
          <note>
            Sektorsansvaret är helt klart viktigt. Den enskilde skogsägaren
            som har små resurser för administration och planläggning ska inte
            behöva vända sig till flera olika myndigheter. Jag har själv väckt
            en motion till detta riksmöte om det. Jag hoppas att den ska kunna
            bifallas.
          </note>
          <note>
            SUS är en fantastiskt fin utvärdering som är värdefull på många
            sätt. Enligt SUS har rådgivningen praktiskt taget halverats. Den
            behöver rustas upp i bästa mening. Kan vi få en bekräftelse här
            och nu att de ökade resurser som krävs för en ökad rådgivning
            inte kommer att tas ut via en ny statlig skogsvårdsavgift?
          </note>
          <note type="speaker">
            Anf. 29 Statsrådet ULRICA MESSING (s):
          </note>
          <note>
            Fru talman! Den utvärdering som Skogsstyrelsen nu har gjort av
            den politik som riksdagen har ställt sig bakom är ute på remiss.
            Min inriktning är ändock att de mål som vi har ställt upp ska
            ligga fast.
          </note>
          <note>
            Det är oerhört viktigt att vi har jämställda miljömål och produktionsmål
            och att vi ser att de är beroende av varandra. De motverkar inte
            varandra utan samverkar. Det är när vi lyckas få dem att samverka
            som bäst som vi också uppnår mest.
          </note>
          <note>
            Precis som både Åke Sandström och Göte Jonsson är jag mycket
            mån om att vi ska ha kvar den lag som bygger på frivillighet.
            Det handlar snarare om mer information och kunskapsspridning än
            mer piska i ett sådant arbete.
          </note>
          <note>
            Skogsstyrelsen har själv pekat på olika frågor där den menar
            att det kan ha effekt för att få upp produktionsmålet än mer under
            nästa mandatperiod. Det handlar om information och rådgivning,
            riktade kampanjer och studiecirklar. Men det handlar också om
            lite fler fältbesök och om att bli lite bättre på att använda
            sig av den nya tekniken via t.ex. satellitkartläggningar.
          </note>
          <note>
            Allt detta ska vi bereda noggrant när remisstiden är slut. Regeringen
            avser att återkomma till riksdagen med eventuella förslag till
            justeringar utifrån den rapport som Skogsstyrelsen nu har lämnat
            till oss. Vi har då tillfälle att redovisa för riksdagen hur stor
            budget vi menar att Skogsstyrelsen ska ha för att leva upp till
            det ansvar vi lägger på den.
          </note>
          <note>
            Det är inget unikt för en näring, varken för skogsnäringen eller
            för andra näringar, att man ibland går in i verksamheter som man
            inte tycker ligger precis på det område man själv är. Om man är
            skogsägare kanske man inte i första skedet tror att man kommer
            att krocka med kulturminnesvårdslagen, och ändå gör man det ibland.
            Det kommer vi aldrig undan, eftersom skogen har fler värden än
            bara ett. Där har
          </note>
          <note>
            Skogsstyrelsen ett samordningsansvar att hjälpa enskilda skogsägare
            att komma till rätta med de frågorna.
          </note>
          <note>
            Jag är inte orolig för våra höjda ambitioner för avsättningar.
            De avsättningar som vi nu har gjort har en koppling både till
            rekreationen och det som Åke
          </note>
          <note>
            Sandström säger om biotoper och andra naturvärden som vi vill
            bevara och värna. Alla beräkningar som har gjorts av Skogsstyrelsen
            och andra visar att vi kan höja produktionsmålet ändå.
          </note>
          <note>
            Vi ser framför oss en tid där vi kan ha mer avverkningar trots
            stora ambitioner för avsättningar om vi blir bättre på att t.ex.
            lära om återväxten och viltfrågan. Vi måste också lära oss att
            se att samma teknik inte passar över hela landet och för alla
            olika trädslag.
          </note>
          <note type="speaker">
            Anf. 30 GÖTE JONSSON (m):
          </note>
          <note>
            Fru talman! Jag delar statsrådets uppfattning att all bevarandeambition
            inte behöver ligga i konflikt med produktionsmålet. Man kan givetvis
            mycket väl samordna de olika målen.
          </note>
          <note>
            När det gäller min syn på avsättning för rekreation tycker jag
            att det är felaktiga signaler som går ut när man säger att vi
            måste avsätta vissa områden för rekreation. I själva verket har
            svenska folket utifrån allemansrätten rätt att utnyttja skogsmarken,
            men givetvis på ett försvarbart sätt och inte på vilket sätt som
            helst. Jag tycker därför att man ska göra avgränsningar när det
            gäller formella avsättningar som sådana.
          </note>
          <note>
            Till sist skulle jag vilja ta upp en annan fråga. Det gäller
            frågan om att bevaka skogsnäringens intressen i internationella
            sammanhang. Här tror jag faktiskt att
          </note>
          <note>
            Sverige har en del att lära, kanske inte minst av vårt östra
            grannland Finland. Statsrådet och jag har ju tidigare varit överens
            om att skogen är en oerhört viktig näring. Det innebär att vi
            också i internationella sammanhang måste ställa upp för denna
            näring, marknadsföra den och bevaka de svenska intressena när
            det gäller den svenska skogsproduktionen och den svenska skogsnäringen.
            Det kan gälla såväl massaproduktionen som virkesproduktionen eller
            andra förädlade produkter. Vi måste verkligen marknadsföra den
            svenska skogen och de svenska skogsprodukterna även utifrån de
            intressen som statsmakterna har att bevaka i nära samarbete med
            näringen i dess helhet. Det tror jag är oerhört angeläget att
            betona.
          </note>
          <note>
            Sedan vill jag än en gång understryka nödvändigheten av att statsrådet
            verkligen analyserar de behov av resurser som de skogsvårdande
            myndigheterna har utifrån det budgetförslag som regeringen kommer
            att lägga fram ganska snart.
          </note>
          <note type="speaker">
            Anf. 31 Statsrådet ULRICA MESSING (s):
          </note>
          <note>
            Fru talman! Låt mig ge ytterligare en beskrivning av varför avsättningar
            är så viktiga. Skälet kan också vara att vi i framtiden vill förhindra
            viss exploatering, nämligen en exploatering som skulle försvåra
            människors möjligheter att använda sig av den allemansrätt som
            är så unik. Det har också funnits med i den bedömning vi har gjort
            när vi har pekat ut de avsättningar som vi nu står bakom.
          </note>
          <note>
            Sedan vill jag understryka det som Göte Jonsson tog upp i en
            tidigare debattrunda, nämligen konkurrensvillkoren. Ju bättre
            vi blir på att konkurrera gentemot andra länder och på större
            områden, desto viktigare blir det naturligtvis att vi har mer
            likvärdiga villkor att konkurrera på. Det bekymrar mig att det
            är så stora skillnader mellan dieselpriset i Sverige och i
          </note>
          <note>
            Finland. Det gläder mig att vi har ett konkurrensverk som nu
            med stor ambition driver konkurrensfrågorna för konsumenternas
            bästa.
          </note>
          <note>
            Under våren har vi tillfälle att bevaka den process som Konkurrensverket
            driver mot bensinbolagen i
          </note>
          <note>
            Sverige. Där menar man att även om man räknar bort de skatter
            och avgifter som finns i Sverige får vi betala mer per liter för
            både bensin och diesel än vad man får göra i andra jämförbara
            konkurrerande länder. Om vi vill att näringen ska kunna växa som
            näring är en sund och riktigt konkurrens också en av förutsättningarna
            för att det ska vara möjligt.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2001/02:230 om äldreomsorgen
          </note>
          <note>
            Anf. 32 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Cristina Husmark Pehrsson har frågat mig dels vilka
            åtgärder jag avser vidta för att tillsynen över vården och omsorgen
            ska fungera mycket bättre än i dag, dels vilka åtgärder jag ämnar
            vidta för att garantera att inte äldre ska drabbas av respektlöshet
            och en inhuman vård och omsorg.
          </note>
          <note>
            Regeringen har under senare år vidtagit ett antal åtgärder för
            att förstärka tillsynen över vården och omsorgen om äldre. I samband
            med den nationella handlingsplanen för äldrepolitiken beslutades
            om ett resurstillskott till Socialstyrelsen för en utvidgad och
            förbättrad tillsyn. I handlingsplanen konstaterades också att
            länsstyrelserna har en viktig roll att spela när det gäller tillsynsarbetet.
            Samtidigt konstaterades att deras resurser var alltför begränsade
            för att ett systematiskt samarbete på äldreområdet skulle kunna
            upptas mellan Socialstyrelsens regionala tillsynsorganisation
            och länsstyrelserna. Regeringen beslutade därför i samband med
            handlingsplanen att förstärka resurserna även till länsstyrelserna.
            Regeringen förutsatte då att en samplanering skulle äga rum mellan
            länsstyrelserna och Socialstyrelsen för att resursförstärkningen
            hos båda dessa myndigheter skulle kunna utnyttjas på ett systematiskt
            sätt. Detta har möjliggjort en fördjupad verksamhetstillsyn i
            både särskilda boendeformer och hemtjänsten. Samarbetet mellan
          </note>
          <note>
            Socialstyrelsen och länsstyrelserna har också kunnat utvecklas.
          </note>
          <note>
            I regeringens proposition Ny Socialtjänstlag m.m.
          </note>
          <note>
            konstaterades att behovet av en bättre samordning av tillsynen
            motiverar att länsstyrelsens befogenheter i högre grad likställs
            med de befogenheter Socialstyrelsen har när det gäller tillsynen
            över hälso- och sjukvården. Länsstyrelserna har därför genom tillägg
            i socialtjänstlagen fr.o.m. januari 2002 givits en utvidgad rätt
            att ingripa mot missförhållanden i vissa kommunala verksamheter,
            t.ex. särskilda boendeformer och hemtjänst. Om det föreligger
            något missförhållande i dessa verksamheter får länsstyrelsen förelägga
            den som ansvarar för verksamheten att avhjälpa missförhållandet.
          </note>
          <note>
            En väl fungerande tillsyn är en viktig faktor när det gäller
            att förebygga missförhållanden inom vården och omsorgen om äldre.
            De brister som finns måste dock angripas på flera sätt. Olika
            former av kvalitetssäkring kan också förebygga uppkomsten av allvarliga
            missförhållanden. Oavsett vilka åtgärder som vidtas för att förbättra
            kvaliteten inom äldreomsorgen finns dock alltid en liten risk
            att enskilda individer kan komma att utsättas för försummelser.
            Tillsynsmyndigheten ska granska varje enskilt ärende som anmäls
            till myndigheten. Tillsynsmyndigheten får dock inte kännedom om
            allt. Vissa äldre kan ha mycket svårt att framföra klagomål på
            vården och få gehör för sina synpunkter till följd av fysiska
            eller psykiska funktionsnedsättningar eller av rädsla för att
            stöta sig med personalen eller annan inom socialtjänsten. De äldre
            som saknar nära anhöriga med inblick i vården kan vara särskilt
            utsatta. Det var framför allt mot den bakgrunden som den nya bestämmelsen
            lex Sarah infördes i socialtjänstlagen.
          </note>
          <note>
            Bestämmelsen ålägger var och en som är verksam inom vården och
            omsorgen om äldre att vaka över att de enskilda får god omvårdnad
            och lever under trygga förhållanden. Socialstyrelsen kommer under
            våren att presentera resultatet av en uppföljning som genomförts
            avseende tillämpningen av lex Sarah.
          </note>
          <note>
            Jag tror att den nya bestämmelsen tillsammans med en förbättrad
            tillsyn och andra kvalitetshöjande åtgärder kommer att bidra till
            ökad trygghet för de mest utsatta äldre. Det är också mycket viktigt
            att peka på att vårdgivarna - kommuner och landsting liksom privata
            vårdgivare - i lag har särskilt ansvar för vårdens innehåll och
            kvalitet.
          </note>
          <note>
            Anf. 33 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Fru talman! Jag ska börja med att tacka för svaret även om jag
            inte riktigt hittar svar på mina frågor, men det kan vi ju ägna
            en stund åt här. När man skrev en uppsats i skolan kunde man få
            underkänt på grund av missuppfattat ämne. Jag frågade kanske inte
            så mycket om vad som har gjorts utan vad som händer nu och framöver
            när det gäller trygghet och tillsyn.
          </note>
          <note>
            Det finns mycket bra vård. Det kan säkert socialministern och
            jag vara helt överens om. Men trots allt finns det fortfarande
            mycket vård som är felaktig. Vi ser undernäring, okunnighet, respektlöshet,
            inlåsning, bristande valfrihet osv. Det är inte bara jag som säger
            detta. Det har Socialstyrelsen och Demensförbundet påpekat, och
            vi läser alldeles för ofta om det i tidningarna.
          </note>
          <note>
            Utan att göra någon jämförelse i övrigt slås jag ibland av tanken
            att bilindustrin har en bättre säkerhetskontroll, kvalitetsuppföljning
            och är långt mer serviceinriktad och lyhörd än vad en del av äldreomsorgen
            är.
          </note>
          <note>
            Låt mig upprepa frågorna som jag ställde till socialministern
            och som jag gärna skulle vilja debattera här. Vilka åtgärder ämnar
            socialministern vidta för att tillsynen över vården och omsorgen
            ska fungera bättre än vad den gör i dag? I svaret beskriver socialministern
            vad som har hänt och gjorts. Han beskriver att man har sett brister,
            att man trott på samverkan, att man satt till mer resurser, att
            man har hoppats på samplanering osv. När det gäller samplanering
            syftar man alltså på dessa myndigheter, dvs. Socialstyrelsen och
            länsstyrelserna. Det är alltså två myndigheter som ska utöva tillsyn
            utifrån två lagar. Det är ju så att den ena handen vet ibland
            inte vad den andra gör. Samarbetet går inte så bra. Det kan vi
            nog konstatera.
          </note>
          <note>
            Låt mig i stället få ge några förslag, socialministern, eftersom
            jag saknar sådana i svaret. Låt oss få en kraftfullare tillsynsmyndighet
            - en myndighet. Jag återkommer till det. Jag har debatterat det
            många gånger med socialministern. Det är fortfarande ett starkt
            önskemål från mig att det blir en kraftfull tillsynsmyndighet
            som har en ordentlig medicinsk revision, som är oberoende och
            som utgår från vården och omsorgen om de äldre.
          </note>
          <note>
            Jag har också ett annat förslag. I socialutskottet hade vi häromdagen
            besök från en länsstyrelse. De ägnar sig mest åt tillsyn av den
            privata verksamheten och mindre av den kommunala verksamheten.
            De sade att det ute i landet finns äldreomsorgsverksamhet, i synnerhet
            i kommunal regi, som inte skulle ha fått bedriva vård och omsorg
            om de hade sökt tillstånd i dag. Då är min fråga till socialministern:
            Kan vi inte här och nu få ett löfte om att all verksamhet som
            bedriver vård och omsorg, oavsett om den har fått tillstånd tidigare
            och oavsett om den är privat eller kommunal, ska söka och få ny
            tillståndsprövning? Det handlar alltså om att detta ska omprövas.
          </note>
          <note>
            Vi kan inte acceptera att en myndighet säger att det finns verksamhet
            i landet som inte borde få bedrivas och som inte hade fått anslag
            om den hade sökt i dag.
          </note>
          <note>
            Socialministern säger att lex Sarah är svaret på allt. Men lex
            Sarah gäller anmälan av vanvård. Det är nog så bra, men missförhållandet
            har kanske pågått under en längre tid när anmälan sker. Vi ska
            gå in innan detta händer.
          </note>
          <note>
            En stark oberoende tillsynsmyndighet är vad jag och många med
            mig önskar, socialministern. Låt all verksamhet få ansöka om att
            få bedriva äldreomsorg, och låt verksamheterna prövas regelbundet.
          </note>
          <note>
            Anf. 34 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! På fredag kommer riksdagen att hålla en särskild
            debatt om äldreomsorgen. Jag uppfattade
          </note>
          <note>
            Cristina Husmark Pehrssons fråga på det sättet att den handlade
            just om hur vi försäkrar oss om att tillsynen fungerar och om
            vad som ska ske när det gäller tillsynen. Frågan formulerades
            inte riktigt så, men jag uppfattade att detta var vad det i huvudsak
            handlade om.
          </note>
          <note>
            Om man ska diskutera hela frågan om hur äldreomsorgen fungerar
            måste man vidga perspektivet till att omfatta ekonomiska resurser
            i de kommuner som beställer omsorgen, oavsett om de själva driver
            den eller använder privata vårdgivare. Man måste diskutera möjligheten
            att anställa kompetent folk och erbjuda dem som anställs vidareutbildning
            och möjligheter till kompetensutveckling. Man måste diskutera
            hur relationen till de anhöriga fungerar och vilket stöd vi kan
            ge till anhörigorganisationer både på lokal och nationell nivå
            för att få del av deras kunskaper och erfarenheter i utvecklingen
            av äldreomsorgen. Det finns en rad åtgärder vi måste vidta för
            att försäkra oss om att vi får den äldreomsorg som vi har anledning
            att arbeta för.
          </note>
          <note>
            Om jag håller mig till den fråga som jag ändå uppfattade var
            själva kärnan, nämligen hur vi får en fungerande tillsyn, kan
            jag säga att Cristina Husmark
          </note>
          <note>
            Pehrsson och jag tycks vara oense om en enda fråga, nämligen
            den om huruvida det blir bättre med en myndighet än med det system
            vi har i dag. Jag är övertygad om att det system vi har kan ge
            den tillsyn vi är ute efter under förutsättning att länsstyrelserna
            samarbetar med Socialstyrelsen, vilket man säger att man gör.
            Länsstyrelserna har trots allt för det första en egen självständighet
            och för det andra en kunskap om lokala och regionala förhållanden,
            som är alldeles utmärkt att använda.
          </note>
          <note>
            Ser man till att föra en ständig dialog med Socialstyrelsen,
            utveckla metoder tillsammans med Socialstyrelsen och informera
            Socialstyrelsen om sitt arbete tror jag att vi kan få en tillsyn
            som lever upp till de höga krav som vi har anledning att ställa.
            Omvänt ska
          </note>
          <note>
            Socialstyrelsen ge råd till länsstyrelsernas tillsynsverksamhet.
          </note>
          <note>
            Jag är inte alldeles säker på att det skulle bli bättre med en
            myndighet. Det är inte det som det handlar om. Det handlar om
            att man verkligen utövar tillsyn.
          </note>
          <note>
            Man ska inte bara agera när det görs anmälningar utan också ha
            en löpande tillsyn av verksamheten.
          </note>
          <note>
            Jag tror att det handlar om att se till att tillsynen har resurser,
            att de som utför den är kompetenta och att det finns personer
            som har tillräcklig kunskap.
          </note>
          <note>
            Detta gäller oavsett om det är länsstyrelserna och
          </note>
          <note>
            Socialstyrelsen eller en särskild myndighet som har ansvaret.
          </note>
          <note>
            Denna diskussion fördes i anslutning till att vi presenterade
            förslaget till socialtjänstlag. Då avvisades tanken att föra ihop
            funktionerna under Socialstyrelsens ansvar just därför att vi
            tror på att denna verksamhet kan fungera.
          </note>
          <note>
            De rapporter jag får pekar på att vi nu är på väg att skapa en
            sådan tillsyn och att den dialog som man tidigare efterlyst faktiskt
            finns och fungerar.
          </note>
          <note>
            Vi kommer att få en utvärdering av hur lex Sarah fungerar. Det
            ska man inte vifta bort. Det är alldeles sant att det handlar
            om att personalen ska anmäla inte bara vanvård i egentlig mening
            utan också missförhållanden.
          </note>
          <note>
            Det har sagts att många anställda inte vill anmäla.
          </note>
          <note>
            De kanske inte känner till sin lagstadgade skyldighet.
          </note>
          <note>
            Man är osäker på hur det ska gå till, och man är kanske osäker
            på om det kan uppfattas som illojalt mot arbetskamrater, t.ex.
            Därför är det viktigt att vi nu får en utvärdering av hur det
            fungerar och att vi får kunskap om svagheter i systemet och eventuella
            behov av att stärka informationen om denna skyldighet, som alla
            anställda har.
          </note>
          <note>
            Vi får denna utvärdering inom kort från Socialstyrelsen. Den
            kan vara nyttig när vi diskuterar hur vi kvalitetssäkrar.
          </note>
          <note>
            Jag tror uppriktigt sagt att kvalitetssäkringen inom äldreomsorgen
            är av samma klass som kvalitetssäkringen när det gäller tillverkningen
            av Volvobilar. Vi har skapat ett kvalitetssäkringssytem som också
            innebär en lagstadgad skyldighet för alla medarbetare att anmäla
            fel. Problemet är att varje anmälan uppfattas som en väldig kritik
            mot verksamheten. Det gör man inte på Volvo. Där uppfattas det
            just som en del i kvalitetssäkringen. Det är viktigt att vi gör
            det.
          </note>
          <note>
            I dag publicerar Dagens Medicin en rapport från
          </note>
          <note>
            Socialstyrelsen om dess tillsynsverksamhet. Det är jättefarligt
            att dra alltför långtgående slutsatser av en sådan rapport, men
            jag ska återkomma till några påpekanden som görs av Socialstyrelsen.
          </note>
          <note>
            Anf. 35 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Fru talman! Jag vill bara påpeka att jag ställde två frågor till
            socialministern. Den första handlade om tillsyn. Den andra handlade
            om att garantera en human vård och omsorg. I svaret tar socialministern
            över huvud taget inte upp någonting om tillsynsmyndigheten, men
            ägnar sig mycket åt kvalitetsfrågorna.
          </note>
          <note>
            Jag går gärna in i den diskussionen också.
          </note>
          <note>
            Socialministern skriver i sitt svar bl.a. om olika former av
            kvalitetssäkring och åtgärder för att förbättra kvaliteten. Han
            skriver t.ex. följande: Vissa äldre kan ha mycket svårt att framföra
            klagomål på vården och få gehör för sina synpunkter. Då frågar
            jag naturligtvis hur långt man har kommit med ställföreträdarfrågan.
            När kommer det förslag om ställföreträdare?
          </note>
          <note>
            Det är viktigt att de som inte kan uttrycka sig har någon som
            kan hjälpa dem med det, och att den rätten är lagstadgad. Det
            ska finnas någon som fungerar som dessa människors röst. Personalen
            ska inte behöva strida mot svensk grundlag, gömma tabletter under
            smörgåsen och låsa in. Det är en kvalitetsfråga. När kommer ställföreträdarfrågan
            att lösas?
          </note>
          <note>
            En annan fråga på det temat är rätten att välja bort vård och
            omsorg. Det är i allra högsta grad en kvalitetsfråga. Man ska
            inte bara få välja vård. De som har bott i äldreboende och blivit
            misshandlade och fått mask och larver i bensår ska kunna säga
            att de inte vill vara där utan någon annanstans. En äldre person
            ska kunna flytta utan att göra en ansökan som ska prövas.
          </note>
          <note>
            Det finns många andra saker. Det är klart att vi inte kan diskutera
            alltihop här, socialministern, men jag vill ändå skicka med att
            vi för att öka kvaliteten inom äldreboendena måste ta till vara
            alla de sköterskor - det är tusentals - som jobbar inom äldreboendena.
            Regeringen har sagt nej till dem. De måste få fortbilda sig, och
            de måste få ökad förskrivningsrätt.
          </note>
          <note>
            Det gäller medicinsk tillsyn, som jag tycker är väldigt viktig.
          </note>
          <note>
            Det handlar om att kunna ge läkare över 67 möjlighet att verka.
            Många av de läkarna jobbade inom äldrevården och hade utbildning
            i geriatrik.
          </note>
          <note>
            Det handlar om att äldre inte ska behöva vänta ett par år på
            behandling. De ska få vårdgaranti och bli behandlade inom ett
            par veckor.
          </note>
          <note>
            Jag förstår mycket väl att vi inte kan ta upp alla dessa frågor,
            men eftersom socialministern i sitt svar talar om åtgärder för
            att öka kvaliteten vill jag ta upp frågor som jag tycker är av
            yttersta vikt och som vi måste ta med när vi diskuterar kvalitetssäkring
            inom vård och omsorg.
          </note>
          <note>
            Anf. 36 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Vi diskuterar trots allt dels den faktiska kvaliteten,
            dels kvalitetssäkring och tillsyn, som är något skilt från detta.
            Tillsynen är faktiskt en del av kvalitetssäkringen. Vi ska veta
            att samhället har resurser att följa upp anmälningar och utöva
            tillsyn av verksamheten regelbundet för att försäkra sig om att
            kvaliteten är hög.
          </note>
          <note>
            När vi talar om den faktiska kvaliteten och möjligheten att utveckla
            den handlar det i hög grad om att öka resurserna till äldreomsorgen.
            Det är ingen tvekan om detta.
          </note>
          <note>
            Jag ska återkomma till den rapport som nu har lämnats av Socialstyrelsen,
            som Dagens Medicin refererar. De redovisar de anmälningar som
            kommit in när det gäller äldreomsorgen. Det visar sig att man
            kan dra slutsatsen att de flesta anmälningar som leder till allvarlig
            kritik gäller privat äldreomsorg. Om det inte vore en seriös diskussion,
            som vi trots allt ofta har, skulle vi utifrån detta faktum kunna
            dra slutsaten att den privata äldreomsorgen är sämre.
          </note>
          <note>
            Jag tror inte alls att det är så. Jag tror att man i ett läge
            drev principen om att pressa kostnader, och alldeles för många
            privata vårdgivare ställde upp på detta och erbjöd kommunerna
            förmånliga avtal. Man fick med detta faktiskt sämre kvalitet.
          </note>
          <note>
            Man kan inte spara sig till bättre kvalitet. Jag är alldeles
            övertygad om det. Det går inte att göra det när det gäller äldreomsorg.
          </note>
          <note>
            Det handlar om att ha tillräckligt med personal för att garantera
            kvaliteten, och det handlar om att erbjuda personalen vidareutbildning
            inom arbetet.
          </note>
          <note>
            Där har vi i dag ett mycket stort problem. Över hälften av dem
            som rekryteras till äldreomsorgen saknar adekvat utbildning. Då
            måste man först och främst se till att förbättra utbildningen
            innan de anställs, men de som anställs måste erbjudas vidareutbildning
            på jobbet. Arbetsgivaren har ett jättestort ansvar för detta.
            Glädjande nog har åtta av tio kommuner sådana program. De arbetar
            med att erbjuda alla anställda den här utbildningen. Jag får hoppas
            att detta också gäller de privata vårdgivarna, för de behöver
            arbeta på samma sätt.
          </note>
          <note>
            Jag tror alltså att vi, när det gäller tillsynen, har ett bra
            system, men även där handlar det om att se hur man följer upp
            de anmälningar som görs. Vi får en utvärdering av Socialstyrelsen.
            Vi behöver också se över vilka resurser som finns för tillsynsverksamheten,
            men jag vill inte förespråka att vi skapar en myndighet. Jag tror
            att det system vi har fungerar, under förutsättning att det finns
            ett samarbete.
          </note>
          <note>
            Frågan som ställdes inledningsvis om huruvida man ska ha en ny
            tillståndsprövning av verksamheterna är en fråga som egentligen
            faller tillbaka på frågan om hur kommunernas verksamhet fungerar.
          </note>
          <note>
            Jag tror uppriktigt sagt inte på uppgiften att det finns en rad
            äldreboende- och äldreomsorgsverksamheter som i dag inte skulle
            få tillstånd. Det är lätt att säga detta, men det finns ju ingen
            verksamhet utan att kommunerna och de kommunala ansvariga nämnderna
            faktiskt har fattat beslut om den. Det finns missförhållanden.
            Det finns sämre kvalitet. Det finns bättre kvalitet. Det finns
            personalbrist i olika verksamheter. Men jag tror helt enkelt inte
            att det är korrekt att svensk äldreomsorg skulle karakteriseras
            av att det finns en rad verksamheter som inte skulle tillåtas
            ifall man i dag gjorde en tillståndsprövning.
          </note>
          <note>
            Det är viktigt att vi får se vad Socialstyrelsen säger när det
            gäller verksamheten.
          </note>
          <note>
            Anf. 37 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Fru talman! Det här med att det finns verksamheter som inte skulle
            få tillstånd är inte mina ord, utan det kom upp i socialutskottet
            häromdagen.
          </note>
          <note>
            Jag vill kort säga att jag har debatterat länsstyrelsen med socialministern.
            Trots att man fick mer pengar och resurser såg man att man inte
            klarade tillsynen. Vi har diskuterat Socialstyrelsen, som själv
            erkände att man inte hade något patientperspektiv med sig. Det
            var också alarmerande. Vi har diskuterat uppgifter i Aftonbladet.
            Man har synat 150 anmälningar och säger att det bara är toppen
            på ett isberg.
          </note>
          <note>
            Jag menar att jag i dag diskuterar tillsynsmyndigheten och att
            något måste göras därför att det inte fungerar.
          </note>
          <note>
            Sedan är jag helt överens med socialministern om att entreprenadupphandlingar
            och billiga lösningar inte är någonting som vi ska syssla med.
            Då hoppas jag att socialministern är ense med mig om att vi gör
            en äldrepeng i stället, en peng som följer med den enskilde dit
            den vill och som varierar i storlek beroende på hur mycket vård
            och omsorg som behövs. Då får jag åka vart jag vill och får den
            vård jag vill, och pengen blir större efter mitt behov. Då tror
            jag att vi är ense om att vi ska ha det systemet i stället för
            entreprenadupphandling.
          </note>
          <note>
            Återigen hoppas jag att ställföreträdarfrågan ska lösas med det
            snaraste.
          </note>
          <note>
            Anf. 38 Socialminister LARS
          </note>
          <note type="speaker">
            ENGQVIST (s):
          </note>
          <note>
            Fru talman! Jag har bara en liten kommentar till detta med äldrepeng.
          </note>
          <note>
            Jag blir inte riktigt klok på hur den idén ska se ut.
          </note>
          <note>
            Vi vet ju att varje äldre människa som behöver vård och omsorg
            har ett omsorgsbehov som skiljer sig radikalt från grannens. Så
            är det ju. Då är problemet med en äldreomsorgspeng att man försöker
            likställa dem. Bekymret i Stockholm, där man försöker införa detta,
            är att det förmodligen inte kommer att fungera.
          </note>
          <note>
            Därför är jag inte alldeles säker på att en äldrepeng är lösningen.
            Kommunerna ska ta ett ansvar, och jag tycker absolut att man ska
            kunna köpa upp tjänster från seriösa företag, och då ska man garanteras
            kvalitet. Det är det som jag tycker är lösningen.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2001/02:235 om tågförbindelser Karlskoga-Degerfors
          </note>
          <note>
            Anf. 39 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Mot bakgrund av att förändringar i tågtrafiken mellan
            Stockholm och Oslo aviserats har
          </note>
          <note>
            Inger Lundberg frågat mig för det första hur jag vill medverka
            till att tåg - och annan kollektivtrafik -
          </note>
          <note>
            mellan tillväxtområdena och regionalpolitisikt utsatta områden
            stärks, för det andra om jag är beredd att i dialog med SJ och
            andra aktörer på tågtrafikområdet säkra att en ökad satsning på
            snabba tågförbindelser mellan t.ex. Stockholm och Oslo förenas
            med tågförbindelser av minst samma klass som dagens för mellanliggande
            orter som Degerfors och för det tredje hur regeringen avser att
            säkra att statliga verk och bolag genomsyras av de ambitioner
            för regionalpolitiken som riksdagen uttalat.
          </note>
          <note>
            Vad gäller Inger Lundbergs två första frågor vill jag först klargöra
            att en utgångspunkt i den svenska transportpolitiken i och med
            1998 års transportpolitiska beslut är att interregionala transporter
            ska bedrivas på kommersiella grunder. Vilken trafik som ska bedrivas
            och i vilken omfattning är därför en fråga som beslutas av trafikansvariga
            och är primärt inte en fråga för regeringen.
          </note>
          <note>
            Om viss trafik inte kan bedrivas på kommersiella grunder kan
            regeringen besluta att trafiken ska upphandlas. Rikstrafiken är
            den myndighet som har ansvaret för statens upphandling av trafik.
            I myndighetens ansvar ligger också att kartlägga de brister som
            finns i det kollektiva transportsystemet samt att föreslå åtgärder
            för att motverka eventuella brister.
          </note>
          <note>
            Jag vet att Rikstrafiken är medveten om de problem som tas upp
            i Inger Lundbergs interpellation.
          </note>
          <note>
            Rikstrafiken och Länstrafiken i Värmland har startat en utredning
            där målsättningen är att redovisa om och hur tågtrafiken i regionen
            kan utvecklas och kopplas till angränsande trafiksystem och samverka
            med fjärrtågstrafiken genom länet. En slutrapport beräknas vara
            klar i juni 2002.
          </note>
          <note>
            Inger Lundbergs tredje fråga gäller verks och myndigheters ambitioner
            för regionalpolitiken.
          </note>
          <note>
            Statliga myndigheter ska inom sina verksamhetsområden verka för
            att de regionala utvecklingspolitiska målen uppnås. I dialogen
            mellan regeringen och myndigheterna är det mycket viktigt att
            diskutera hur och under vilka förutsättningar det regionala hänsynstagandet
            bäst kan realiseras. Likaledes läggs stor vikt på dessa frågor
            vid uppföljningen av myndigheternas arbete.
          </note>
          <note>
            Glesbygdsverket har dessutom i uppdrag att informera centrala
            statliga myndigheter och statliga bolag om gles- och landsbygdens
            behov samt redovisa i vilken utsträckning hänsyn tagits till dessa
            behov.
          </note>
          <note>
            Jag följer med intresse utvecklingen av de frågeställningar som
            Inger Lundberg tar upp.
          </note>
          <note type="speaker">
            Anf. 40 INGER LUNDBERG (s):
          </note>
          <note>
            Fru talman! Jag vill börja med att tacka för svaret på interpellationen.
            Jag vill också passa på att rikta ett varmt tack till näringsministern,
            hans medarbetare och Peter Lundberg för det gedigna arbete som
            de gjorde med omställningsprogrammet för Karlskoga, inte för att
            det var yvigt, väldigt mycket pengar och så, utan för att det
            genomsyrades av långsiktighet och av en vilja att ta vara på styrkan
            i den här industriregionen. Det är en ambition att detsamma ska
            gälla programmet för Degerfors.
          </note>
          <note>
            Men, fru talman, det är viktigt att säga att aldrig så goda regionalpolitiska
            insatser inte fungerar om de grundläggande förutsättningarna i
            samhället inte fungerar riktigt bra. En sådan är tågtrafiken.
          </note>
          <note>
            Karlskoga-Degerfors har genom Degerfors haft en god tågtrafik,
            bra förbindelser med Stockholm och bra förbindelser genom Hallsberg
            ut i landet. Därför är de nedskärningar på tågtrafiken som Linx
            föreslår oerhört allvarliga. Det är allvarligt att statliga SJ
          </note>
          <note>
            tillsammans med norska statens bolag föreslår strategiska nedskärningar
            på viktiga tider. Två tåg som går med fem minuters mellanrum behöver
            inte båda stanna i Degerfors, men ett tåg som går kl. 17.00 från
          </note>
          <note>
            Stockholm har mycket stor betydelse för att industriregionen
            Karlskoga-Degerfors med sin mycket kvalificerade tekniska kompetens
            ska kunna fortsätta att utvecklas, ha bra affärsförbindelser och
            vara stark långsiktigt.
          </note>
          <note>
            Det här är frågor som är väldigt brådskande. Nu läggs sommartidtabellerna.
            Näringsministern talar om en utredning som görs av Rikstrafiken
            tillsammans med Länstrafiken i Värmland. Det är bra att den görs,
            men det fattas strategiska beslut för Degerfors och
          </note>
          <note>
            Karlskogas framtid här och nu när det gäller tidtabellerna. Jag
            förstår att näringsministern inte kan och inte får lägga tidtabeller.
            Men förhållningssättet att de av staten ägda organisationerna
            måste bidra till de övergripande målen när det gäller den statliga
            regionalpolitiken är viktigt.
          </note>
          <note>
            Jag talar inte heller om någon förlustlinje, utan jag talar om
            en linje, dvs. Stockholm-Oslo och Stockholm-Karlstad, som SJ har
            drivit med lönsamhet. Jag har stor respekt för näringsministerns
            tal om kommersiella hänsyn, men vad är kommersiella hänsyn i samhällsägd
            verksamhet? Är det vinstmaximering?
          </note>
          <note>
            Jag tror inte det. Då finns det ingen anledning för staten att
            äga bolag. Målet måste vara det som bl.a.
          </note>
          <note>
            SABO har talat om: affärsmässig allmännytta. Det ska vara affärsmässigt
            justa grunder, men samhällsägd verksamhet måste genomsyras av
            de övergripande mål som är skälet till att staten driver verksamhet.
          </note>
          <note>
            Det är oerhört olyckligt om vi nu i viljan att få snabba transporter
            Stockholm-Oslo och Stockholm-
          </note>
          <note>
            Göteborg tappar bort att det finns ett inland, ett inland med
            många intresserade tågresenärer som har avgörande behov av att
            detta fungerar.
          </note>
          <note>
            Jag vädjar till näringsministern att förtydliga det förhållningssätt
            som gäller: affärsmässigt - ja, kommersiellt rätt - ja, men också
            med allmännyttan som genomsyrande all offentlig verksamhet.
          </note>
          <note type="speaker">
            Anf. 41 PETER PEDERSEN (v):
          </note>
          <note>
            Fru talman! Jag vill som distriktsordförande för
          </note>
          <note>
            Vänsterpartiet i Örebro län tacka Inger Lundberg, som är distriktsordförande
            för Socialdemokraterna, för att hon har tagit upp den här viktiga
            frågan i en interpellation till näringsministern.
          </note>
          <note>
            Det hjälper liksom inte att näringsministern nu äntligen har
            levt upp till sitt och regeringens löfte om att tillskapa nya
            jobb och nya projekt till Karlskogaoch Degerforsområdet om man
            nästa vecka drar in en tågförbindelse, nästa vecka kanske ytterligare
            en osv.
          </note>
          <note>
            Jag åker med det här tåget, och jag tror att det skulle vara
            mycket bättre om Linx lade ned lite mer kraft på att avgå i tid
            från Arvika och från Stockholm i stället för att värdera om ett
            stopp på två minuter i Degerfors gör att det inte blir affärsmässigt.
            Det tycker jag är rent trams. Man borde lägga mer tid på att faktiskt
            se till att de avgångar man har bestämt funkade enligt tidtabellen
            i stället för att fundera på om man kan tjäna ytterligare någon
            minut på att inte stanna i Degerfors.
          </note>
          <note>
            Jag kan konstatera att det, som Inger Lundberg skriver i sin
            interpellation, är väldigt många människor som åker den här linjen
            två gånger i veckan, fram och tillbaka. Väldigt många människor
            går på och av i Degerfors. Jag inser också att alla dessa inte
            kommer från Degerfors. Många kommer från Karlskoga och en ganska
            stor region. Det här kommer alltså inte bara att drabba orten
            Degerfors, vilket är illa nog, utan det kommer också att drabba
            Karlskoga mycket hårt.
          </note>
          <note>
            Det finns olika alternativ. Man har t.ex. föreslagit att bygga
            Nobelbanan över Karlskoga, vilket skulle kosta en förskräcklig
            massa pengar. Jag vill hävda att det skulle vara en mycket mindre
            affärsmässig sak att satsa på i det här läget än att se till att
            ha en bra förbindelse från Degerfors som kan komma även karlskogaborna
            och andra i området till godo.
          </note>
          <note>
            Ministern är ju väl medveten om de problem som
          </note>
          <note>
            Degerfors har med anledning av Avesta Polarits beslut, som har
            lagt sig som en död hand över orten. Det vi nu minst av allt behöver
            är sämre förbindelser med tätorter och tillväxtcentrum. Vi behöver
            bättre förbindelser - järnvägar, vägar, Internetförbindelser,
            bredband och hela köret, allt vi kan få - för att kunna motverka
            det negativa som kommit i och med det här beslutet.
          </note>
          <note>
            Jag kan ta ett exempel. Degerfors kommun har det senaste året
            gått in med ungefär 600 000 kr för att se till att det finns en
            bemannad järnvägsstation i Degerfors. Och det har vi inte råd
            med; underskottet för förra året visade på 21,9 miljoner. Den
            tjänsten kommer att dras in och ersättas med någon typ av biljettautomat
            som SJ ska sätta upp. Den kanske inte blir helt nödvändig om man
            beslutar sig för att dra bort denna viktiga förbindelse.
          </note>
          <note>
            Jag skulle precis som Inger vilja vädja till ministern. Jag förstår
            att vi inte kan ha ministerstyre, men vi kan ha en diskussion:
            Vad vill staten som ägare?
          </note>
          <note>
            Linx är ett dotterbolag till svenska SJ och den norska statsbanan,
            och det borde kunna finnas ett något större intresse i en sådan
            organisation av att ta samhällsansvar och visa ägarintresse än
            vad den privata sidan har visat i t.ex. fallet Degerfors. Finns
            det alltså några möjligheter att påverka detta skulle det betyda
            oerhört mycket. Det vore också, skulle jag vilja säga, en väldigt
            liten kostnad för Linx.
          </note>
          <note>
            Jag skulle vilja ha ett förtydligande om att ministern åtminstone
            lovar att, inom ramen för vad en minister kan göra, försöka ha
            en diskussion med Linx ledning.
          </note>
          <note>
            Anf. 42 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Låt mig först säga att vi, vilket också har framkommit
            i de här inläggen, har vissa målkonflikter. Det ena målet är att
            det ska vara en snabb, säker, trygg och miljömässigt högtstående
            järnvägstrafik mellan Stockholm och Oslo. Det är viktigt. Vi har
            haft ambitionen att den ska gå på drygt fyra timmar, men jag vet
            att man nu inte riktigt uppnår detta.
          </note>
          <note>
            Man kan säga att detta är ett nationellt krav. Vi ska konkurrera
            med flyget. Tåget är miljövänligt, tryggt och säkert. Vi har nu
            stora möjligheter att få en väldigt snabb förbindelse mellan Stockholm
            och Oslo.
          </note>
          <note>
            Om då detta tåg ska stanna på flera ställen står det förstås
            i konflikt med det här målet.
          </note>
          <note>
            Å andra sidan har vi det andra målet, nämligen att alla - inte
            minst i Degerfors, om vi nu tar det som ett exempel - ska ha goda
            förbindelser. Det ska då vara förbindelser som är miljösäkra,
            trygga, snabba och billiga, och där har tåget väldigt stora fördelar.
          </note>
          <note>
            Den här målkonflikten står man med. Oftast löser man detta så
            att man har ett eller några tåg som går från punkt till punkt,
            så att säga, i det här fallet från
          </note>
          <note>
            Stockholm till Oslo, och sedan tåg som stannar och gör uppehåll.
            Då försöker man kompensera och uppnå bägge de här målen. Men jag
            vill ändå säga att detta är en målkonflikt.
          </note>
          <note>
            Sedan har vi frågan om Linx. Som alla vet är det ett bolag som
            ägs av SJ och den norska statsbanan.
          </note>
          <note>
            Jag vet att det pågår diskussioner mellan företrädare för kommunen
            och Linx i avsikt att på bästa sätt lösa de uppkomna problemen.
            Enligt den information jag har fått träffades parterna för en
            diskussion i Karlskoga senast för ett par veckor sedan, den 31
            januari. Då diskuterades bl.a. de frågor som tagits upp i denna
            interpellation.
          </note>
          <note>
            Jag utgår från att det för Linx del är mycket viktigt att de
            nationella marknaderna kan betjänas på bästa sätt. Eftersom privatresor
            från regionen, dvs.
          </note>
          <note>
            östra Värmland och västra Örebro län, är basen för hela Linx
            trafik är jag övertygad om att Linx kommer att arbeta för att
            tillgodose så många av kundernas önskemål som möjligt inom ramen
            för verksamhetens villkor.
          </note>
          <note>
            Sedan gällde det SJ:s uppdrag och statens ansvar över detta.
            När det kommer till det operativa utförandet av verksamheten,
            t.ex. tidtabelläggning, är det
          </note>
          <note>
            SJ:s styrelse och ledning som ansvarar för detta. Jag brukar
            säga, om jag nu får skämta här i kammaren, att jag brukar ha klippkort
            till konstitutionsutskottet -
          </note>
          <note>
            detta sagt som ett skämt - och jag vill inte äventyra detta mer.
            Vi har den här tudelningen, och den har också en väldigt hög effektivitet.
            Det innebär dock inte att jag inte är beredd att föra en allmän
            diskussion när det gäller SJ:s hela bolagisering. Jag kan berätta
            att jag i dag har fört uppföljnings- och planeringssamtal med
            Banverket. Det sker ständigt. Då tar vi upp den här typen av frågor.
            Detsamma gäller också SJ.
          </note>
          <note>
            Jag har förståelse för detta, men jag hoppas att ni har förståelse
            för att det finns en målkonflikt. Det förs en diskussion, och
            jag förutsätter nu att det här bolaget verkligen tar sitt ansvar
            och ser att här finns en stor, om jag får använda uttrycket, kundmassa
            som har behov av tåget och att detta är bra både för SJ och för
            nämnda orter - Karlskoga och Degerfors.
          </note>
          <note type="speaker">
            Anf. 43 INGER LUNDBERG (s):
          </note>
          <note>
            Fru talman! Vi vill inte ha näringsministern i KU.
          </note>
          <note>
            Vi vill ha näringsministern här i kammaren och i viktigt arbete
            på Näringsdepartementet.
          </note>
          <note>
            Att vi fäster så stort avseende vid tågtrafiken beror egentligen
            på att den har fått ett oerhört stort genombrott på senare år.
            Jag är från Örebro, och jag vet vilken fantastisk betydelse Svealands-
            och Mälardalsbanorna har fått. Det är bara att gå in och titta
            i
          </note>
          <note>
            SCB:s statistik och se hur invånarantalet har förändrats i kommuner
            som Strängnäs, Västerås och andra som har fått förbättrade förbindelser
            med Stockholm genom den här tågtrafiken och vilken positiv betydelse
            Svealands- och Mälardalsbanorna har i Örebro.
          </note>
          <note>
            När vi i kommunstyrelsen i Örebro beslöt om pengar till de här
            objekten för bra många år sedan tror jag inte ens att vi kunde
            föreställa oss vilken fantastisk betydelse de skulle få i vår
            tid. Därför är det också viktigt att tänka in tågen och tågförbindelserna
            i hela den regionala utvecklingen. Både de satsningar som regeringen
            nu gör på kraftig utbyggnad av bankapacitet och att SJ genomsyras
            av den här tanken är viktigt.
          </note>
          <note>
            Jag vet att Rikstrafiken och Länstrafiken har en viktig roll
            för kompletterande trafik. Men deras uppgift blir nästan övermäktig
            om man inte i ledningen för Linx och SJ och i den grundläggande
            trafiken också tänker in vikten av en fungerande tågtrafik på
            affärsmässigt rimliga grunder i hela landet.
          </note>
          <note>
            Jag är glad över de antaganden som näringsministern gör om kontakterna
            mellan kommunerna och
          </note>
          <note>
            Linx. Jag hoppas verkligen att det leder till att vi slutligen
            får se en annan tågtidtabell än den Linx i förstone presenterade
            för bl.a. Karlskoga och Degerfors. Det finns också andra kommuner
            som har varit berörda av diskussionen kring Linx.
          </note>
          <note>
            Jag tror också att det gäller för de företag som driver tågtrafik
            affärsmässigt att fundera på vilken typ av tåg man ska ha. Ska
            man ha tågmaterial som kan göra snabba stopp så att ett stopp
            i t.ex. Degerfors inte allvarligt förhindrar möjligheterna att
            nå målet med snabb trafik mellan metropolerna?
          </note>
          <note>
            Både Sverige och Norge har höga regionalpolitiska ambitioner.
            Då måste man i den grundläggande infrastrukturen, där tågtrafiken
            blir allt viktigare, tänka in att man ska ge utvecklingskraft
            till olika delar av länet. Visserligen får man inse att det kan
            vara en kostnad att stanna i Degerfors men också klara av att
            se att det finns betydande intäkter att få från de tågresenärer
            som går på tågen i Degerfors och
          </note>
          <note>
            Karlskoga. De är en viktig del av det samlade trafikunderlaget
            både för Linx och för SJ.
          </note>
          <note>
            Det är bråttom vill jag till protokollet och även till företrädarna
            i Linx styrelse säga. Det är bråttom att säkra att affärsmässiga
            misstag inte görs, att man verkligen säkrar att Linx som ett modernt
            företag också tänker in regionala hänsyn.
          </note>
          <note type="speaker">
            Anf. 44 PETER PEDERSEN (v):
          </note>
          <note>
            Fru talman! Som ersättare i konstitutionsutskottet har jag full
            förståelse för att näringsministern är försiktig. Jag tycker dock
            att han i sitt andra inlägg var betydligt mer förstående när det
            gäller de regionalpolitiska hänsyn som också måste tas. Man måste
            försöka balansera detta.
          </note>
          <note>
            Man kan säga att det snabbaste sättet att ta sig från Oslo till
            Stockholm är att inte göra något stopp.
          </note>
          <note>
            Man kör hela vägen. Men man måste ju ha passagerare, annars är
            det ingen idé att köra tåg. Jag inbjuder som sagt var gärna näringsministern
            att göra en resa och gå av och på i Degerfors eller åtminstone
            titta ut och se att det faktiskt är väldigt många människor som
            går av och på. Många veckopendlar och t.o.m.
          </note>
          <note>
            dagspendlar till Stockholm eller till närliggande orter.
          </note>
          <note>
            Det är något vi försöker. Man ska kunna bo kvar på en mindre
            ort och pendla till andra jobb, även i
          </note>
          <note>
            Stockholm. Det kan man faktiskt med den tidtabell vi har nu.
          </note>
          <note>
            Det handlar inte om att flytta avgången några minuter hit eller
            dit. Det gör man när det är sommartid.
          </note>
          <note>
            Det handlar om att X 2000 nu stannar i Degerfors.
          </note>
          <note>
            Om man helt plötsligt upphör med det får det faktiskt väldigt
            stor betydelse. Det visar att X 2000 betyder mycket. Det ska vi
            vara väldigt glada för, men det måste komma fler till godo än
            bara dem som bor i
          </note>
          <note>
            Oslo, Stockholm och andra stora centra. Någon gång måste vi kunna
            göra den avvägning som säger att även människor som bor och verkar
            på mindre orter ska känna att de har del av tillväxten. Vi är
            inte bortglömda. Tillväxten ska även kunna falla lite grann på
            en ort som Degerfors.
          </note>
          <note>
            Jag vill tacka för de positiva svar som ministern kan avge inom
            ramarna. Vi hoppas att Linx fattar ett klokt beslut.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.25 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            12 § Svar på interpellation 2001/02:236 om svarttaxi
          </note>
          <note>
            Anf. 45 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Maud Ekendahl har frågat mig vilka åtgärder jag avser
            att vidta för att komma till rätta med den s.k. svarttaxiverksamheten.
            Maud Ekendahl och jag har tidigare debatterat denna fråga hösten
          </note>
          <note>
            2000 i anledning av en interpellation.
          </note>
          <note>
            Som jag sade redan i den förra debatten ser jag mycket allvarligt
            på den olagliga taxiverksamhet som förekommer. Att transportera
            passagerare mot betalning utan tillstånd är olagligt. Den skärpning
            av straffskalan för olaga yrkesmässig trafik som trädde i kraft
            den 1 oktober 1998 var en tydlig signal om att denna typ av brottslighet
            är ett samhällsproblem som det är angeläget att bekämpa. När man
            diskuterar vilket straff en gärning bör leda till är det dock
            viktigt att komma ihåg att det alltid är domstolen som avgör detta.
          </note>
          <note>
            Man måste också komma ihåg att den olagliga verksamheten sker
            i samförstånd mellan föraren och passageraren. Det är därför viktigt
            att informera allmänheten om riskerna med att åka svarttaxi.
          </note>
          <note>
            Som jag nämnde i interpellationsdebatten för ett år sedan pågår
            det mycket arbete på gator och torg för att komma åt den olagliga
            taxiverksamheten. Polisen har i samverkan med flera olika aktörer
            startat projekt, och strategier har lagts upp för att komma åt
            de personer som ägnar sig åt den olagliga verksamheten.
          </note>
          <note>
            Tyvärr verkar dessa inte ha gett önskat resultat eftersom det
            fortfarande förekommer en relativt omfattande svarttaxiverksamhet.
          </note>
          <note>
            Problemet med svarttaxi har nyligen uppmärksammats av Svenska
            Taxiförbundet i en skrivelse till
          </note>
          <note>
            Näringsdepartementet. I skrivelsen lämnar Taxiförbundet flera
            förslag till åtgärder. Skrivelsen bereds för närvarande inom departementet.
            Under beredningens gång kommer vi även att inhämta synpunkter
            och kunskap från Rikspolisstyrelsen och andra berörda aktörer.
            Det är dock ännu för tidigt att säga vilka beslut som kan komma
            att fattas med anledning av skrivelsen.
          </note>
          <note type="speaker">
            Anf. 46 MAUD EKENDAHL (m):
          </note>
          <note>
            Fru talman! Låt mig få börja med att tacka näringsminister Björn
            Rosengren för svaret, även om det är nästan identiskt likt det
            svar jag erhöll för ett och ett halvt år sedan i kammaren.
          </note>
          <note>
            Inga som helst aktiva insatser har vidtagits från regeringens
            sida sedan dess, däremot har problemet ökat i omfattning. Det
            visade sig tydligt när näringsministern för ett och ett halvt
            år sedan uppskattade att det fanns 400-500 personer som regelbundet
            ägnade sig åt att köra svarttaxi. Dessutom påstod näringsministern
            att det var fråga om ett storstadsproblem, trots att jag i den
            debatten påtalade vilka problem vi hade i
          </note>
          <note>
            Ängelholm med den typen av svarttaxi. Verksamheten pågår även
            för närvarande.
          </note>
          <note>
            Näringsminister Björn Rosengren gjorde en grov underskattning
            av omfattningen av verksamheten.
          </note>
          <note>
            Svenska Taxiförbundet genomförde en egen undersökning under oktober
            förra året. Denna svarttaxiinventering skedde i 27 av landets
            städer. Där visade det sig att det var minst tusen personer som
            agerade svarttaxiförare.
          </note>
          <note>
            Efter denna passivitet vill jag, naturligtvis, ställa följande
            fråga till näringsministern: Har svarttaxiverksamheten en låg
            prioritet inom regeringen eftersom ingenting har hänt på flera
            år? Det går ju inte att bara hänvisa till en skärpning i lagstiftningen
            som trädde i kraft 1998 - en höjning av fängelsestrafftiden
          </note>
          <note>
            - när svarttaxiförarna inte döms till fängelsestraff.
          </note>
          <note>
            Varför vågar inte regeringen slå till rejält mot denna organiserade
            brottslighet, som ofta utförs av tungt kriminellt belastade personer
            - som inte har efternamn som Andersson och Jönsson? Hur kan näringsministern
            bara stå och se på? Så här sade
          </note>
          <note>
            Björn Rosengren till mig för ett och ett halvt år sedan:
          </note>
          <note>
            "Om det visar sig att det inte går att få bukt med svarttaxiproblemet
            inom gällande lagstiftning kan det självklart finnas anledning
            för regeringen att titta närmare på om det finns skäl att strama
            upp lagstiftningen. Jag delar den meningen. Vi får se med kampanjerna
            etc. hur vi bättre kan klara av företeelsen med svarttaxi."
          </note>
          <note>
            Det har inte hänt ett dugg på ett och ett halvt år.
          </note>
          <note>
            Nu har Svenska Taxiförbundet lämnat in en skrivelse till Näringsdepartementet.
            Jag hoppas att skrivelsen kommer att vara ett bra underlag och
            att kraftfulla åtgärder kommer att vidtas så att inte ett tandlöst
            förslag läggs fram.
          </note>
          <note type="speaker">
            Anf. 47 CLAES-GÖRAN BRANDIN (s):
          </note>
          <note>
            Fru talman! Jag hade i och för sig inte tänkt att lägga mig i
            debatten, men frågorna vilar under trafikutskottet och det var
            utskottet som föreslog att regeringen skulle skärpa lagen 1998.
          </note>
          <note>
            Lagen finns, men den används kanske inte på ett riktigt sätt
            av åklagarna. Precis som Maud säger har några fängelsestraff inte
            utdömts. Det är endast i några enstaka fall i Sverige som fängelse
            har utdömts under dessa år.
          </note>
          <note>
            Det är helt klart att verksamheten har accelererat de senaste
            åren. Vi var många i den här kammaren som trodde att detta bara
            var ett storstadsfenomen.
          </note>
          <note>
            Men så är inte fallet.
          </note>
          <note>
            Jag hade förmånen att i lördags natt vara ute med
          </note>
          <note>
            Göteborgs taxi för att se hur det fungerar i vår stad.
          </note>
          <note>
            Det var skrämmande. Under de timmar vi var ute kunde vi räkna
            till 30-40 svartåkare. Det var fråga om rena svartåkare, dvs.
            sådana som kör med privata bilar i centrum och raggar kunder.
          </note>
          <note>
            Jag tror inte riktigt att det hjälper med att bara informera
            ungdomar och andra om hur farligt det är att använda en sådan
            tjänst hem på kvällen. Vi vet att det har hänt många tragiska
            saker. Tjejer har blivit våldtagna, och andra har blivit bestulna
            på sina plånböcker, kreditkort osv.
          </note>
          <note>
            Maud säger att det inte är fråga om efternamn som
          </note>
          <note>
            Svensson och Jönsson, men det finns också namn som Andersson
            och Persson bland dem som kör dessa taxibilar. Jag vill inte göra
            denna delning, utan det är fråga om ett problem i samhället där
            vi måste se till att skärpa lagstiftningen. Som det har framgått
            tidigare är det svårt för polisen att få fram bevisen. Den som
            åker med ska erkänna: "Jag har tagit en svarttaxi." Det är det
            beviset som åklagaren måste ha för att yrka på fängelsestraff.
            Därför hjälper det inte så mycket med bara hårdare lagstiftning.
            Men det kan finnas andra saker som kan göras. Jag ser gärna att
            bilar kan beslagtas. Sedan går det att hävda att det blir en massa
            skrotbilar för samhället - i regel är det fråga om det.
          </note>
          <note>
            Jag håller med om att något måste göras i frågan.
          </note>
          <note>
            Situationen håller på att accelerera. Det här är inte bara ett
            storstadsfenomen, utan det är ett fenomen som finns på olika ställen
            ute i landet.
          </note>
          <note>
            Anf. 48 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Jag vill först göra ett konstaterande.
          </note>
          <note>
            När det gäller svarttaxi tror jag att utvecklingen har varit
            sådan att omfattningen av detta först har minskat något och under
            senare tid har ökat mycket kraftigt.
          </note>
          <note>
            Tittar man på underlaget från Svenska Taxiförbundets inventering
            så finns det närmare 1 000 svarttaxiförare i Sverige. I Stockholm
            har fyra av fem kända svarttaxiförare en grov kriminell bakgrund.
            Det förekommer i hela landet och är inte enbart ett storstadsproblem.
            Och jag får erkänna att jag inte hade detta underlag vid den förra
            debatten. Under 2001 har minst sju kvinnor våldtagits av svarttaxiförare
            i
          </note>
          <note>
            Stockholm.
          </note>
          <note>
            Tittar man sedan på de förslag som föreligger sägs det bl.a.
            att det ska vara fler poliser ute på nätterna och att de ska ges
            resurser så att de kan bevisa dessa brott. Jag ska återkomma till
            detta. Det handlar alltså då inte om lagstiftning utan om svårigheten
            att bevisa detta, som också har nämnts här i debatten. Det sägs
            vidare att lagen ska skärpas och att gator ska stängas av. Flera
            kommuner har med framgång stängt vissa gator nattetid för privatbilister.
            Det är alltså en kommunal angelägenhet. Man vill att kollektivtrafiken
            ska förbättras, bl.a. genom fler bussturer på fredagsoch lördagsnätter.
            Detta är också en kommunal angelägenhet. Man ska vidare varna
            allmänheten för riskerna. Och vi kan alltid diskutera vem som
            har ansvaret för det.
          </note>
          <note>
            När det sedan gäller lagstiftningen tror jag inte -
          </note>
          <note>
            vi får väl pröva det - att det är den som är problemet.
          </note>
          <note>
            Problemet är ju - vilket polisen säger, och jag tror att också
            taxirörelsen håller med om det - helt enkelt bevisbördan, att
            bevisa att det var en svarttaxi. Det bottnar väldigt mycket i
            att de som har åkt svarttaxi inte erkänner detta.
          </note>
          <note>
            När det gäller lagstiftningsfrågan har det också förts en debatt
            om att man skulle kriminalisera även den som åker svarttaxi. Men
            det är nog ingen enkel fråga.
          </note>
          <note>
            Bristen gäller inte lagstiftningen utan att det är svårt att
            bevisa detta. Möjligen handlar det också om resursbrist hos polisen,
            där man inte har möjligheter att följa detta, eftersom det är
            resurskrävande etc. Där har vi mycket att titta på.
          </note>
          <note>
            Att beslagta bilar och återkalla körkort är inte heller så enkelt.
            Det finns möjlighet att återkalla körkort för den som kör svarttaxi.
            Enligt lagen ska ett körkort återkallas bl.a. om körkortsinnehavaren
            genom upprepade brott i väsentlig grad har visat bristande vilja
            eller förmåga att rätta sig efter de bestämmelser som gäller trafiksäkerhetens
            intressen.
          </note>
          <note>
            När man sedan diskuterar frågan om att beslagta bilen ska man
            ha i minnet att den bestämmelse som finns när det gäller att förklara
            bilar som har använts för olovlig körning förverkade har visat
            sig relativt svår att tillämpa. Det beror dels på att bilar har
            ett relativt högt värde, varför tillämpningen av den s.k.
          </note>
          <note>
            proportionalitetsprincipen oftast leder till att bilen inte kan
            förverkas, dels på att de personer som gör sig skyldiga till upprepade
            olovliga körningar ofta har tillgång till flera bilar.
          </note>
          <note>
            Sammantaget inser jag detta stora problem. Jag ska återkomma
            i mitt nästa inlägg med vad jag tycker att man ska göra.
          </note>
          <note type="speaker">
            Anf. 49 MAUD EKENDAHL (m):
          </note>
          <note>
            Fru talman! Jag vill tacka Claes-Göran Brandin som också ger
            sig in i denna debatt. Detta är ett stort problem. Jag nämnde
            tidigare att de som sysslar med svarttaxi är, som vi har hört,
            kriminella personer. Och vi vet att det varje år sker ett stort
            antal rån, stölder, våldtäkter och misshandelsfall.
          </note>
          <note>
            Jag blev för några veckor sedan uppringd av en polis från Örebro.
            Jag förstod att polisen känner sig väldigt maktlös inför den här
            kriminella verksamheten.
          </note>
          <note>
            Såvitt jag förstår väljer ofta svarttaxiförarna ut sina offer.
            De vill gärna ha mycket berusade personer som kunder.
          </note>
          <note>
            Anledningen till att man använder sig av svarttaxi är ju att
            det är billigare. Man känner sig väldigt trött och berusad och
            vill hem fort, och det finns kanske inte någon vanlig taxi i närheten
            och inte heller någon buss.
          </note>
          <note>
            Polisen får ofta tips om att det inte bara handlar om själva
            åkandet, utan i detta sammanhang försiggår försäljning av smuggelsprit,
            smuggelcigaretter och narkotika samt förmedling av sexuella tjänster.
          </note>
          <note>
            Jag ska nämna en ort i detta sammanhang. Bara i
          </note>
          <note>
            Örebro var det 26 stölder, 9 rån, 3 våldtäkter och 4
          </note>
          <note>
            misshandelsfall förra året. Man räknar med att det finns en svarttaxi
            på 1 000 invånare i Örebro, men de kommer utifrån landet.
          </note>
          <note>
            Näringsministern är faktiskt inne på samma linje som jag själv
            och som jag tänkte fråga om. Problemet är att vissa åklagare kräver
            så mycket som kanske
          </note>
          <note>
            15-20 säkra observationer för att man ska kunna slå till. Polisen
            känner sig därför uppgiven. Och framförda förklaringar känner
            de som ointressanta. Domstolarna har lagt bevisbördan orimligt
            högt. Det är alltså ett mycket stort problem att ta tag i i dag.
          </note>
          <note>
            Detta är ju inte näringsministerns område. Jag undrar därför
            om han har för avsikt att ta en diskussion med justitieministern
            just när det gäller denna del. Nu står justitieministern här.
            Han kanske vill svara på en gång. Det kanske vore lämpligt att
            samarbeta över gränserna mellan departementen.
          </note>
          <note type="speaker">
            Anf. 50 CLAES-GÖRAN BRANDIN (s):
          </note>
          <note>
            Fru talman! Det kan vara trevligt att någon gång diskutera en
            fråga där det finns ett rätt så stort samtycke mellan oss och
            att vi slipper ha olika uppfattningar. Jag tror att detta är en
            sådan fråga som berör väldigt många människor i samhället och
            också oss politiker över partigränserna.
          </note>
          <note>
            Det är alltså bevisbördan som är det stora problemet. Och jag
            har fått mig till livs hur det går till när man ska sätta fast
            dessa killar, eftersom det i regel är killar som kör dessa bilar.
            Det är ett rent detektivarbete när polisen tillsammans med skattemyndigheter
            och kronofogden ska göra dessa razzior. De som har blivit dömda
            av domstol har egentligen inte blivit det för själva svartåkandet
            utan för andra brott. Maud
          </note>
          <note>
            Ekendahl sade också att detta ska upprepas kanske
          </note>
          <note>
            10-20 gånger innan man kan bli dömd i domstol. Jag har hört att
            det ska upprepas fyra-fem gånger. Men det finns alltså mycket
            annan kriminalitet i dessa kretsar.
          </note>
          <note>
            Näringsministern sade också att kommunerna kan göra mycket. Efter
            den här lördagsnatten har jag varit i kontakt med det kommunalråd
            hemma i Göteborg som har hand om trafikfrågorna. Bara genom att
            stänga av en enda gata har man kommit från ett stort problem i
            centrala Göteborg när det gäller detta. Så detta tror jag är något
            som man får göra. Men med det har jag inte sagt att man inte ska
            göra något åt det andra som också måste till. Därför ser jag fram
            emot det som näringsministern har att utlova här i kväll när det
            gäller vad han tycker att man ska göra.
          </note>
          <note>
            Anf. 51 Näringsminister BJÖRN ROSEN-
          </note>
          <note>
            GREN (s):
          </note>
          <note>
            Fru talman! Svenska Taxiförbundets rapport om svarttaxiverksamheten
            under hösten har skickats ut till Rikspolisstyrelsen, Vägverket,
            Konkurrensverket, länsstyrelsen i Y län och Stockholm denna vecka.
          </note>
          <note>
            Deras reaktioner och svar ska lämnas senast den 21
          </note>
          <note>
            mars. Därefter kommer jag att kalla till mig Svenska
          </note>
          <note>
            Taxiförbundet och Rikspolisstyrelsen för ett gemensamt resonemang
            om hur vi lämpligast ska lösa frågan. Jag kommer också att ta
            kontakt med berörda kommuner, eftersom det till stor del är en
            kommunal angelägenhet. Jag vill också säga att jag tar till mig
            det som har sagts under denna interpellationsdebatt.
          </note>
          <note>
            Jag inser det stora problemet, men det här måste vi göra gemensamt,
            med de mått och steg som staten kan ta. Jag tror inte att det
            då i första hand handlar om lagstiftning. Det handlar om vad vi
            kan göra tillsammans med kommunerna, med taxirörelsen och med
            andra berörda aktörer.
          </note>
          <note>
            Först ska emellertid det här gå ut på remiss, och sedan ska jag
            föra en diskussion och se vad vi gemensamt kan göra för att komma
            åt detta.
          </note>
          <note>
            När det sedan gäller polisresurser vill jag peka på att vi har
            justitieministern här. Jag vill ändå säga att regeringen har ökat
            polisresurserna kraftigt och att jag därför tror att vi ska kunna
            klara den delen.
          </note>
          <note type="speaker">
            Anf. 52 MAUD EKENDAHL (m):
          </note>
          <note>
            Fru talman! Det är väl att vi inte ska ta upp polisens resurser
            nu, för jag instämmer inte i Björn Rosengrens uttalande om att
            vi har fått flera poliser.
          </note>
          <note>
            Men det kommer vi till senare i debatten.
          </note>
          <note>
            Till Claes-Göran Brandin får jag så här offentligt ändå meddela
            att jag har tagit mina siffror från Taxiförbundets nu utkomna
            rapport. Det står där att åtal ogillats i minst fem fall därför
            att rätten ansett att det för åtal krävs upprepade svarttaxikörningar.
            Vissa åklagare kräver så mycket som 15-20 säkra observationer.
            Det är alltså inte fråga om antaganden från min sida utan jag
            har gått efter en skrivelse som många av oss har fått.
          </note>
          <note>
            I mitt förra inlägg tog jag upp en debatt med näringsministern
            om hur man ska agera. Jag har också tidigare tyckt att det finns
            ett glapp i påföljderna.
          </note>
          <note>
            Först har vi böter och sedan fängelse. Man utnyttjar inte nämnvärt
            påföljden fängelse, och då återstår böter. Men vad är det som
            svarttaxiförarna gör?
          </note>
          <note>
            Claes-Göran Brandin var faktiskt inne på samma sak.
          </note>
          <note>
            Man kör antingen med eller utan körkort, och dessutom har man
            en bil.
          </note>
          <note>
            Jag skulle precis som Brandin vilja att bilarna kunde beslagtas,
            även om det finns vissa värderingsskäl som jag inte är klar över.
            Och när det gäller dem som har körkort: Ta av dem körkortet! Då
            har de inte verktygen för att utföra de transporter som de vill
            genomföra. Om man vågar sätta hårt mot hårt kanske man får stopp
            på svarttaxiverksamheten.
          </note>
          <note>
            Jag vill avslutningsvis läsa upp vad en polis har skrivit till
            mig:
          </note>
          <note>
            "Det vore önskvärt om det gick att få en förbättrad eller ny
            lagstiftning, så att vi kan skydda medborgarna från den här typen
            av brottslighet. Eftersom den här brottsligheten är svår att komma
            åt med den lagstiftning som finns idag känner man sig maktlös
            som polis. Det är svårt att utföra det arbete som man blivit tillsatt
            att sköta."
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2001/02:239 om lagen om gode män
            och förvaltare
          </note>
          <note>
            Anf. 53 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Harald Bergström har frågat mig vad jag tänker göra
            för att utvärdera 1995 års förmynderskapsreform.
          </note>
          <note>
            En utvärdering av 1995 års förmynderskapsreform har inletts inom
            Regeringskansliet. Som ett led i utvärderingsarbetet anordnade
            Justitiedepartementet i mars 1998 en hearing. Vid hearingen deltog
            bl.a.
          </note>
          <note>
            Föreningen Sveriges Överförmyndare, Svenska
          </note>
          <note>
            Kommunförbundet, Socialstyrelsen och Stockholms läns god mans-
            och förvaltarförening.
          </note>
          <note>
            Justitiedepartementet sände också ut en enkät till samtliga länsstyrelser
            i landet och till ett stort antal kommuner.
          </note>
          <note>
            Med hänsyn till omfattningen av de frågor om förmynderskap, godmanskap
            och förvaltarskap som aktualiserats har härefter den bedömningen
            gjorts att den fortsatta utvärderingen bör anförtros en utredning
            med sakkunniga och experter. Arbetet med direktiv till utredningen
            pågår. Direktiv kommer att beslutas under våren.
          </note>
          <note>
            Avsikten är att utredningen ska utvärdera 1995 års förmynderskapsreform
            men att den även ska ta upp vissa frågor om gode män och förvaltare.
            De frågor som Harald Bergström nämner kommer att ingå i uppdraget.
          </note>
          <note>
            Avslutningsvis vill jag klargöra att Harald Bergströms beskrivning
            av Justitiedepartementets hantering av ärendet inte är korrekt.
            Det är inte så att utvärderingsarbetet inte påbörjats eller att
            departementet senare skulle ha "erkänt" att något arbete inte
            kommit i gång. Ett arbete med en departementspromemoria sattes
            i gång inom departementet, men efter en tid bestämdes att det
            var lämpligare att låta en utredning ta sig an de frågor som väckts.
          </note>
          <note type="speaker">
            Anf. 54 HARALD BERGSTRÖM (kd):
          </note>
          <note>
            Fru talman! Jag vill tacka statsrådet Bodström för svaret på
            min fråga.
          </note>
          <note>
            Med en viss erfarenhet av att på nära håll betrakta hur en god
            man och förvaltare arbetar och vilka insatser det av och till
            krävs har jag blivit besviken över att utvärderingen av 1995 års
            förmynderskapsreform ännu inte har kommit i gång på allvar.
          </note>
          <note>
            En ofta återkommande kommentar jag fått av gode män är: "Våra
            huvudmän är så dåliga att de inte kan klara sin ekonomi själva,
            men arbetsgivare ska de vara för oss!"
          </note>
          <note>
            Ett av problemen därvidlag är att de ekonomiska marginalerna
            ofta är små för huvudmännen att jag har fått mig berättat hur
            man inte kunnat få något arvode eftersom huvudmannen inte har
            pengar kvar att betala med när året är över och överförmyndaren
            beslutat om arvodet. Ändå ligger huvudmannen i fråga just över
            den stipulerade gränsen på två basbelopp då han ska betala.
          </note>
          <note>
            Jag har i min hand en konsekvensbeskrivning av det nuvarande
            arvodessystemet för godmans- och förvaltarskap gjord av förvaltarenheten
            i Göteborg.
          </note>
          <note>
            Man skriver där: "Det finns många sätt att betala ut ersättningar
            och begära in betalningar i dagens samhälle som man borde kunna
            ta efter. Avgiftssystemet för hemtjänst är betydligt mer ändamålsenligt
            för vår målgrupp. Sättet att betala ut ersättning till kontaktpersoner
            borde även kunna användas för gode män och förvaltare."
          </note>
          <note>
            Det finns fler problem som tas upp i denna PM
          </note>
          <note>
            och som är väl värda att beakta i en utredning.
          </note>
          <note>
            Det kan bl.a. ta upp till ett år från inlämnad redovisning innan
            gode mannen kan lyfta det arvode han fått beslut om för sin insats.
          </note>
          <note>
            Jag ber att få överlämna ett exemplar av PM:n till ministern.
          </note>
          <note>
            Fru talman! Statsrådet tycker inte att min beskrivning av departementets
            hantering av ärendet är korrekt. Tja - vad ska jag säga om det?
          </note>
          <note>
            Jag frågade t.ex. statsrådet Laila Freivalds i en frågestund
            den 25 maj år 2000 om det pågår en utvärdering och när vi kan
            emotse ett regeringsförslag. Då svarade hon bl.a. att utvärdering
            pågår och att det är ett omfattande arbete.
          </note>
          <note>
            Det är snart två år sedan jag fick det svaret.
          </note>
          <note>
            I lagutskottets betänkande 2000/01:LU15 skriver man: "Utskottet
            har erfarit att regeringen nu har för avsikt att tillsätta en
            större utredning i saken. Direktiv för utredningen avses komma
            att beslutas hösten
          </note>
          <note>
            2001."
          </note>
          <note>
            Detta skrevs för cirka ett år sedan. Nu är det februari 2002,
            och statsrådet Bodström säger att arbetet med direktiv pågår och
            kommer att beslutas under våren 2002.
          </note>
          <note>
            Statsrådet Bodström! Det finns många gode män och förvaltare
            i vårt land som tycker att sex års väntan är en alldeles för lång
            väntan. Och nu blir det väl ytterligare ett eller annat år innan
            utredning och departement kan prestera något förslag för riksdagen
            att ta ställning till.
          </note>
          <note>
            Jag vidhåller min bedömning, med citatet från lagutskottets betänkande
            i ryggen, att departementets hanteringen tyder på en för regeringen
            besvärande nonchalans mot riksdagen.
          </note>
          <note>
            Anf. 55 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Det känns lite märkligt att diskutera det som har
            varit flera år tillbaka. Det viktigaste är väl nu ändå att direktiven
            till utredningen ska kunna beslutas. Jag vill precisera det till
            att det kommer nu inom kort, och då kommer alla de här frågorna
            att tas med. Jag vill understryka att det inte är så att detta
            bara har legat till sig, utan man har tidigare påbörjat ett arbete
            men att frågorna i stället skulle överlämnas till en utredning.
            Det är alltså den som nu kommer.
          </note>
          <note type="speaker">
            Anf. 56 HARALD BERGSTRÖM (kd):
          </note>
          <note>
            Fru talman! Ja visst, vi kan strunta i att titta bakåt, men nu,
            Thomas Bodström, är det upp till bevis. I
          </note>
          <note>
            detta inlägg vill jag nämna något om den tillsyn som länsstyrelserna
            ska utöva över överförmyndarnas verksamhet.
          </note>
          <note>
            Det finns exempel där en god man har gått ur tiden och där en
            familjemedlem av överförmyndaren i den aktuella kommunen har så
            att säga fått ärva godmansuppgiften utan förordnande och därmed
            utan lämplighetsprövning.
          </note>
          <note>
            Jag vill inte säga mer om detta utan bara påpeka att förmodligen
            måste också länsstyrelsernas tillsynsfunktion ses över. Fallet
            indikerar att sättet att förordna gode män och förvaltare, liksom
            tillsynsfunktionen, också bör tas upp till en mycket noggrann
            prövning.
          </note>
          <note>
            Jag skulle kunna fortsätta en god stund och gnöla över bekymren
            här, men det viktiga är att det händer någonting. Den här utsatta
            gruppen av människor som jag har sett på nära håll - min hustru
            är både god man och förvaltare - behöver hjälp. Jag har talat
            med så många gode män och vet hur det svider i dem att t.o.m.
            behöva begära socialbidrag för att få lite betalt för sin insats.
            Det är faktiskt kränkande för dem.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2001/02:240 om polisens organisation
          </note>
          <note>
            Anf. 57 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Ragnwi Marcelind har frågat vilka åtgärder jag avser
            vidta för att möjliggöra för polisen att snabbt bemöta och nå
            fram till dem som har utsatts för brott.
          </note>
          <note>
            Det är viktigt för människors känsla av trygghet att polisen
            snabbt kommer när någon behöver hjälp.
          </note>
          <note>
            Jag är medveten om att utryckningstiderna ibland är långa. Regeringen
            gör nu den största satsningen på polisen någonsin. De ökade resurserna
            bör få till effekt bl.a. att polisens utryckningstider förkortas.
          </note>
          <note>
            Under budgetperioden fram t.o.m. 2004 höjs polisens anslagsram
            med nästan 2 miljarder kronor utöver pris- och löneomräkningen.
            Den stora satsningen kommer att ge fler poliser och större resurser
            för att förebygga och bekämpa brott. Fler civila specialister
            ska anställas. Satsningen på att utveckla den lokala polisen -
            närpolisreformen - skall fullföljas.
          </note>
          <note>
            Utryckningstiderna påverkas bl.a. av antalet poliser. Nu bedrivs
            polisutbildning såväl vid Polishögskolan i Solna som vid universiteten
            i Umeå och
          </note>
          <note>
            Växjö. När antalet poliser ökar finns större möjligheter att
            snabbt bemöta och nå ut till dem som har utsatts för brott.
          </note>
          <note>
            Utryckningstiderna påverkas också av polisens arbetstider. Regeringen
            har i regleringsbrevet för år
          </note>
          <note>
            2002 givit Rikspolisstyrelsen ett återrapporteringskrav om arbetstiderna.
            Styrelsen ska redovisa bl.a.
          </note>
          <note>
            hur arbetstiderna har anpassats till verksamhetens behov.
          </note>
          <note>
            I glesbygdsområden är frågan om polisens utryckningstider särskilt
            svår att lösa. Regeringen tillkallade i december 2000 en särskild
            utredare. Utredaren ska utreda och lämna förslag till ändringar
            som innebär att polisens verksamhet renodlas så att polisen i
            ökad utsträckning kan koncentrera sig på sin centrala funktion
            att minska brottsligheten och öka människors trygghet. Utredaren
            ska också se vilka möjligheter det finns att komplettera polisens
            resurser och insatser i glest befolkade delar av Sverige.
          </note>
          <note>
            Jag vill avslutningsvis framhålla att regeringen även fortsättningsvis
            avser att följa rättsväsendets verksamhet och resultat och att
            utryckningstiderna är av stort intresse i detta sammanhang.
          </note>
          <note type="speaker">
            Anf. 58 RAGNWI MARCELIND (kd):
          </note>
          <note>
            Fru talman! Tack, justitieministern, för svaret!
          </note>
          <note>
            Det var väl ungefär vad jag hade väntat mig.
          </note>
          <note>
            Polisorganisationen har ju jätteproblem, och det har ju också
            föranlett ett antal debatter den senaste tiden, både i kammaren
            och i medierna. I debatt efter debatt har jag hört justitieministern
            ha som mallsvar detta att regeringen nu gör historiens största
            satsning.
          </note>
          <note>
            Detsamma finns i svaret till mig i dag.
          </note>
          <note>
            Då har jag försökt att tänka så här, när ministern nöter in detta
            om satsningen gång på gång: Hur tänker de människor som har drabbats
            av polisens väntetider, som ringer och ringer till polisen utan
            att få svar eller som får svaret att det inte finns någon polis
            som kan komma? Vilka frågor skapar det här hos poliskåren, som
            gnetar och sparar, och för polischefer som t.o.m. måste säga upp
            folk för att pengarna inte räcker? Ärligt talat, Thomas Bodström:
            Är ministern själv övertygad om att det här är historiens största
            satsning och att den är tillräcklig? I så fall, om justitieministern
            är nöjd med det som det är nu, så undrar jag: Vad är det då som
            gör att det inte fungerar ute i verkligheten? Vad är det som gör
            att vi fortfarande har ett bristfälligt antal poliser vilket gör
            att människor måste vänta? Var ligger felet? Vems är ansvaret?
          </note>
          <note>
            Är det ett organisationsfel? Är det inte då ytterst justitieministern
            och regeringen som bär ansvaret?
          </note>
          <note>
            Justitieministern brukar hävda att det ska finnas
          </note>
          <note>
            17 000 poliser år 2004. Vidhåller justitieministern det med nuvarande
            utbildningstakt? Och i så fall: Var ska då polisorganisationen
            hämta pengar för att anställa de nya som kommer ut från Polishögskolan?
            Ska det ske inom angivna ramar? Jag skulle vilja ha ett svar på
            de här frågorna. Det här kommer naturligtvis att påverka om vi
            kommer att kunna lösa problemet med väntetider hos polisen.
          </note>
          <note>
            Den senaste tiden har vi fått höra ministern tala om någonting
            nytt: Han talar om "en om dan". Det låter som en rekommendation
            om vitaminer, men det handlar alltså om poliser som ska ut i verksamheten.
          </note>
          <note>
            Det upplever jag som ett steg tillbaka från det ministern tidigare
            har sagt. Då har han pratat om att vi nu ska se till att 700-900
            poliser årligen kommer ut från polishögskolan för att klara nivån
            17 000, vilket i realiteten inte är möjligt fram till 2004 med
            den takt som regeringen har beslutat om. Men nu är det "en om
            dan". Det blir 365 per år, om inte jag räknar alldeles fel, och
            då undrar jag: Vad är det som gäller,
          </note>
          <note>
            Thomas Bodström?
          </note>
          <note>
            Fram till 2010 kommer vi att förlora minst 5 500
          </note>
          <note>
            poliser exklusive dem som kanske också kommer att få pensioneras
            vid 60 års ålder. Hög medelålder och pensionsavgångar framöver
            bidrar till att behovet av nyrekrytering är mycket större än vad
            majoriteten vill medge. Jag vill påstå att den här historiska
            satsningen bara är en chimär och definitivt inte den vitamininjektion
            till verksamheten som man skulle kunna få associationer till vid
            tanken på "en om dan". Jag skulle vilja att justitieministern
            utvecklar det här: Hur ska vi kunna tillgodose människors förväntan
            på att polisen ska komma när någonting har hänt när vi stänger
            polisområden? 193 närpolisområden har stängts de senaste åren,
            och vi har ett stort antal poliser som står i tur att gå i pension.
            Fortsätt att utveckla det, så vore jag tacksam!
          </note>
          <note type="speaker">
            Anf. 59 MAUD EKENDAHL (m):
          </note>
          <note>
            Fru talman! Jag måste instämma med Ragnvi
          </note>
          <note>
            Marcelind: När man fick se det här svaret var tanken att det
            sades förra året och att det här året inleddes med tal om att
            regeringen gör den största satsningen på polisen som någonsin
            har skett. Det roliga myntade uttrycket "en om dagen" kanske jag
            inte ska ta upp som en vitamin, men "en om dagen" är ju precis
            vad som skedde i motsatta riktningen när ni stängde Polishögskolan
            ett par år. Det försvann en polis om dagen under de åren. Nu ska
            ni försöka tuta i svenska folket att det blir en ny polis om dagen.
            Men det saknas ju så mycket poliser!
          </note>
          <note>
            Jag kan tala om för justitieministern att jag i går fick i min
            hand en sammanställning från Skåne. Det saknas 200 poliser. Vad
            gäller förra året måste man titta på avgångar och rekrytering.
            Avgångarna av olika anledningar blev 70 stycken, medan rekryteringen
            blev 71. Det blev inte "en om dan" - det blev i
          </note>
          <note>
            Skåne en polis på ett helt år, och det är så det är ute på fältet!
          </note>
          <note>
            Sedan skulle jag vilja fråga justitieministern en annan sak,
            och det gäller närpolisen, som är ett sådant kärt ämne, och att
            satsningen på närpoliser ska fullföljas. Det är inte så länge
            sedan som polisfacket gjorde en undersökning där det visade sig
            att den verksamheten fick stryka på foten. Det var bara ungefär
            20 % av deras totala arbetstid som användes just till att förebygga
            brott och det som närpoliserna skulle göra.
          </note>
          <note>
            Vad säger justitieministern? Jag är intresserad av att höra det.
            Har justitieministern någon uppfattning om när närpolisen är utbyggd
            till en godtagbar nivå?
          </note>
          <note>
            Anf. 60 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Det är inte jag som skriver interpellationer och
            frågor som gör att jag måste stå här varje vecka och tala om detta.
            Även jag tycker att det är ganska tjatigt, eftersom det är alldeles
            för stor fixering vid siffror. Jag vill citera rikspolischefen.
            Han säger att det är en alldeles för stor diskussion om själva
            antalet. Jag håller med om det. Nu är det inte jag som styr debatten,
            och jag är tvungen att svara på de frågorna. Men jag vill understryka
            att det egentligen inte är det allra viktigaste. Bl.a. har vi
            nu en situation med många äldre poliser som inte kan utföra sitt
            arbete och som har sjukintyg. Det är ett mycket större problem
            än antalet poliser.
          </note>
          <note>
            Låt mig än en gång klargöra läget. Det gäller först och främst
            ekonomin. I år kommer siffror som visar
          </note>
          <note>
            37 miljoner plus för hela polisen. Jag använder Rikspolisstyrelsens
            egna siffror. Det är inte någonting som jag har räknat ut. Utgångsläget
            är 37 miljoner plus.
          </note>
          <note>
            Under hela förra året fick jag gång på gång höra att det skulle
            bli minus vid årsskiftet. Jag säger ingenting om det. Det är preliminära
            siffror, och jag har också använt fel siffror. Det är inget att
            säga om det. Men nu kan vi konstatera att man hade fel i det avseendet
            när man sade att det skulle vara minus vid årsskiftet.
          </note>
          <note>
            Det är 37 miljoner plus.
          </note>
          <note>
            Det är väldigt svårt att säga exakt hur stort antalet poliser
            blir framöver. Det allra viktigaste är att vi nu har gått från
            en till tre polisutbildningar. Låt mig klargöra det som sades
            om nästan en om dagen eller fyra i veckan osv. Det är netto som
            det talas om.
          </note>
          <note>
            Fram till den 18 januari i år har det varit så. 700-900
          </note>
          <note>
            är antalet utbildade. Det är skillnaden. Där är det nästan två
            om dagen, om jag nu ska använda samma uttryck. Det är antalet
            som påbörjat utbildning. Det är också så att poliser slutar, bl.a.
            för att de är äldre. Det har vi talat om tidigare. Men fortfarande
            är siffran
          </note>
          <note>
            700-900. Det är Rikspolisstyrelsen egen målsättning om utbildning.
            Fram till den 18 januari var det ungefär 250. Jag har inte de
            exakta siffrorna nu.
          </note>
          <note>
            Det viktigaste är att utbildningen av poliser nu fortsätter.
            Nya poliser kommer att gå ut i januari, och nya poliser kommer
            att gå ut i juni. Antalet poliser fortsätter att öka hela tiden.
            Den här satsningen kommer att fortsätta. Om det inte är den största
            satsningen ber jag Ragnwi Marcelind att säga när det har gjorts
            större satsningar på polisen vid något annat tillfälle än detta.
            Jag kommer att fortsätta att säga det så länge jag får frågor
            om det och till dess att någon nämner något annat tillfälle.
          </note>
          <note>
            Det finns många andra saker. Bl.a. tar det i vissa fall lång
            tid för polisen att komma. Det finns också många andra faktorer
            än just antalet poliser. Det säger sig självt att 17 000 eller
            18 000 inte är någon direkt avgörande fråga, även om det har sin
            betydelse. Jag tror mycket på bl.a. den utredning som nu pågår
            om de särskilda problem som finns i glesbygden. Där måste man
            arbeta mycket förutsättningslöst och kanske också använda sin
            fantasi för att kunna skapa ett modernt polisväsende i framtiden
            i de regioner där det är naturligt långa avstånd. Det gäller naturligtvis
            inte bara poliser utan också sjukvård, brandkår och många andra
            saker.
          </note>
          <note>
            Det blir väldigt spännande att följa utredningen.
          </note>
          <note>
            Man ser på om det i vissa fall inte är behov av poliser, och
            t.o.m. poliser kan utföra andra uppgifter.
          </note>
          <note>
            Andra människor inom t.ex. Räddningskåren kan utföra enkla polisiära
            uppgifter vid trafikolyckor. Jag vill inte binda upp mig för någonting.
            Men det är väldigt viktigt att man tar hänsyn till de särskilda
            behov, önskemål och förutsättningar som gäller i andra delar av
            landet än i Stockholm.
          </note>
          <note>
            Jag fick också en fråga om närpolisen. Det har redan påbörjats
            ett arbete. Det kommer samtidigt med att antalet poliser ökar,
            oavsett hur många det nu blir.
          </note>
          <note>
            Jag tror oerhört mycket på närpolisen. Jag får återkomma till
            det i mitt nästa inlägg.
          </note>
          <note type="speaker">
            Anf. 61 RAGNWI MARCELIND (kd):
          </note>
          <note>
            Fru talman! Det är oerhört intressant att justitieministern än
            en gång tar upp de 37 miljoner som man beräknar som ett överskott
            och nästan är stolt över detta. Kan det måhända vara de pengar
            som man skulle ha avsatt till en bättre löneutveckling för polisen?
            Förhandlingarna stannade vid 2,2 %. Vi vet att det inte är någon
            marknadsmässig löneökning för människor som ska arbeta under en
            sådan press.
          </note>
          <note>
            Dessutom bestämde man då att förhandla vidare om individuella
            löneplaner lokalt i myndigheterna. Men när man gjorde detta i
            Uppsala drog Rikspolisstyrelsen tillbaka pengar. Det fanns inte
            heller någon substans i det.
          </note>
          <note>
            Jag återkommer till det som Maud tog upp om
          </note>
          <note>
            Skåne. Det är rätt intressant. Jag var där i går och skulle besöka
            bl.a. polisen på en liten ort. Jag behöver inte säga var det var
            någonstans. Det har varit bestämt sedan i somras. När jag kom
            dit var tyvärr polisstationen i en ort med 10 000 invånare stängd
            eftersom det var sportlov, och då fanns inga poliser på plats.
            I
          </note>
          <note>
            går hade en person ringt till samma polisstation för att få hjälp
            men hade blivit hänvisad till Kristianstad av samma skäl som jag
            inte kunde besöka den. Därifrån tar det en timme för att en bil
            ska kunna vara på plats.
          </note>
          <note>
            Är detta godtagbart, ministern? Ministern står också och säger
            att vi har sparat 37 miljoner mitt i historiens största satsning.
            Ändå finns det inte tillräckligt med poliser. Bara i Skåne säger
            polisen själv att man behöver 400 nya poliser för att klara arbetet.
          </note>
          <note>
            Samtidigt aviseras ett underskott på 70 miljoner fram till år
            2004. I Stockholm blir det inte alls några nya poliser fram till
            år 2004. Antalet poliser kommer att ligga ungefär på samma nivå,
            eller så blir det snarare en minskning. Där räknar man med ett
            underskott på
          </note>
          <note>
            200 miljoner fram till år 2004, och vi ska inte tala om
          </note>
          <note>
            Västra Götaland. Jag var på besök där förra måndagen. Man ser
            inte ens några möjligheter att nyanställa några poliser. Där har
            man dessutom stängt stationer i flest närpolisområden, inte mindre
            än 52 stycken.
          </note>
          <note>
            Ministern säger att närpolisreformen ska fullföljas. Det står
            i svaret på min interpellation. Jag förstår inte vad ministern
            menar. Hur ska man kunna fullfölja denna reform utan poliser?
            Närpolisreformen kräver fler poliser och mer insatser. Det kostar
            kanske mer på kort sikt men blir på lång sikt en besparing.
          </note>
          <note>
            Jag vill inte argumentera för argumenterandets skull.
          </note>
          <note>
            Men det är oerhört frustrerande när verkligheten rimmar så dåligt
            med de påstådda historiska satsningarna.
          </note>
          <note>
            Jag har nu fått reda på att det har kommit in en
          </note>
          <note>
            JO-anmälan från en polis i Stockholms län som ifrågasätter hur
            avskrivningarna går till. Är det godtagbart, Thomas Bodström,
            att polisen sitter i samordningsgrupper och avskriver ärenden
            på löpande band mitt under historiens största satsning? Det är
            alltmer vanligt att man inte ens gör en förundersökning. Man tar
            inte in handlingar i ärendet eller hämtar in videofilmer från
            exempelvis kameraövervakning på banken när det är uppenbara bedrägeriärenden
            etc. Kan man då vidhålla att det är historiens absolut största
            satsning?
          </note>
          <note>
            Vad vill justitieministern åtgärda för att människor ska kunna
            känna trygghet i samhället? I området runt Hässleholm har man
            nu gjort en undersökning.
          </note>
          <note>
            Människorna där är otryggast i hela Sverige. Vad beror det på?
            Det beror på att de vet att om de ska ringa efter polisen när
            det hänt någonting dröjer det en timme eller kanske mer, och då
            bryr de sig inte.
          </note>
          <note>
            De försöker ta till egna vapen för att skydda sig själva och
            sin egendom.
          </note>
          <note type="speaker">
            Anf. 62 MAUD EKENDAHL (m):
          </note>
          <note>
            Fru talman! Vi står här och talar om antalet poliser. Kanske
            några av åhörarna på läktaren tycker att det är konstigt. Har
            det någon betydelse om det är
          </note>
          <note>
            16 000 poliser, 19 000 poliser eller 20 000 poliser?
          </note>
          <note>
            För oss politiker har det stor betydelse. Vi ska bemanna och
            se till att det finns poliser i hela landet.
          </note>
          <note>
            För dem som finns här utanför Riksdagshuset har det kanske inte
            så stor betydelse. Men människor ska kunna känna sig trygga. Det
            gör de inte i dag.
          </note>
          <note>
            När det börjar bli mörkt ute, som just nu, vågar inte unga tjejer
            och kvinnor vara ute hur som helst.
          </note>
          <note>
            De väljer andra vägar att ta sig hem. De kanske inte har pengar
            till taxi för att åka hem. Jag som inte är stockholmare känner
            själv när jag är ute att jag vill åka taxi och inte åka tunnelbana
            efter kanske klockan åtta eller nio på kvällen. Den känslan finns
            hos många människor. Den ska de inte behöva känna.
          </note>
          <note>
            Jag såg att en äldre dam i Botkyrka hade en färgsprejburk med
            sig i fickan för att hon skulle våga gå ut. Det är den här känslan
            det handlar om.
          </note>
          <note>
            Justitieministern är ju relativt ny här, och det är ju ändå så
            att Socialdemokraterna aldrig har prioriterat frågan om rättstrygghet
            tidigare. Det är nu den har fått lite sving och blivit populär,
            särskilt inför valrörelsen för att få lite fart på debatten.
          </note>
          <note>
            Det finns ju ett komplement till poliser, som har en liten utbildning,
            men kostar 20 miljoner kronor, även om det inte är Justitiedepartementet
            som har hand om pengarna. Det är beredskapspoliser. Jag skulle
            vilja passa på att fråga om de finns med i bilden i justitieministerns
            tankevärld som någon form av komplement.
          </note>
          <note>
            Anf. 63 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Låt mig först understryka att det inte var frågan
            om att spara 37 miljoner. Det var ett plus på 37 miljoner. Men
            i en budget på 13 miljarder kan det naturligtvis vara någon procent
            åt det ena eller andra hållet. Jag säger ingenting om det. Det
            kunde ha blivit åt andra hållet också.
          </note>
          <note>
            Jag vill också understryka att jag inte ger mig in i någon diskussion
            om lönerna. Det ska jag inte göra.
          </note>
          <note>
            Jag vill också korrigera påståendet att Sverige skulle vara så
            otryggt. Det är inte sant. Sverige är ett av de tryggaste länderna
            i världen. Det görs en undersökning varje sommar av detta i europeiska
            länder och andra jämförbara länder. Den visar att Sverige är ett
            av de tryggaste länderna. Men det är klart att om man ger en bild
            av att vi inte har några poliser i Sverige, och gör det av politiska
            skäl, bidrar man naturligtvis till att göra Sverige mer otryggt.
            Det är alldeles riktigt att antalet poliser har minskat under
            90-talet.
          </note>
          <note>
            På samma sätt har man av andra ekonomiska skäl fått spara i skolan
            osv. Det är därför som vi nu kan göra den här satsningen. När
            antalet poliser var som lägst hade vi ändå fler än t.ex. Norge
            och Finland och något färre än Danmark. Där har man inte alls
            den här fixeringen på antalet.
          </note>
          <note>
            Det är min uppfattning att det är viktigt med antalet poliser.
            Det är viktigt att vi nu ökar det antalet.
          </note>
          <note>
            Men det finns många andra saker som också är värda att diskutera.
            Man ska inte fixera sig. Men det är klart att när vi nu ökar antalet
            poliser har jag ingenting emot att upprepa den saken, även om
            jag tycker att det vore bejakande att även tala om andra saker,
            t.ex.
          </note>
          <note>
            avskrivning av ärenden och handläggningstider. Det är oerhört
            viktiga saker där vi kan göra något.
          </note>
          <note>
            Det har bl.a. visat sig att när man gör ordentliga satsningar
            med befintliga resurser har man kunnat korta handläggningstiderna.
            Det pågår flera olika utredningsarbeten där man med olika enkla
            lagändringar ska kunna göra så att det blir kortare handläggningstider,
            vilket är oerhört viktigt för brottsoffren.
          </note>
          <note>
            Det finns väldigt många andra saker som man kan diskutera än
            bara antalet.
          </note>
          <note>
            Men det är ändå viktigt att understryka att fakta är fakta. Antalet
            poliser har minskat, men nu kommer det att öka. Det beror på att
            vi har gått från en polisutbildning till tre. Jag kan naturligtvis
            inte säga alldeles säkert hur många av dem som utexamineras som
            verkligen kommer att ta polisjobb år 2003, 2004
          </note>
          <note>
            och 2005. Men vi skapar förutsättningar för detta, och målsättningen
            ligger alldeles fast.
          </note>
          <note>
            Nu frågar jag återigen: Kan ni säga någon annan period då det
            har gjorts en större satsning på polisen?
          </note>
          <note>
            Jag vill reservera mig för att jag inte är alldeles säker, men
            jag tror att frågan om beredskapspoliser utreds i Göteborgskommittén.
            Jag vågar inte säga det alldeles säkert. Jag ber att få kontrollera
            den saken och återkomma. Jag tror att det är en av de saker som
            finns med i Göteborgskommitten, men där är jag inte alldeles säker.
          </note>
          <note type="speaker">
            Anf. 64 RAGNWI MARCELIND (kd):
          </note>
          <note>
            Fru talman! Jag ska inte dividera om siffror fram och tillbaka.
            Det jag är ute efter, och det jag fortfarande efterlyser i de
            svar som justitieministern ger mig, är om justitieministern är
            medveten om hur det ser ut ute i verkligheten. Det hjälper ju
            inte om vi står här och försöker slå varandra med hur mycket pengar
            vi avsätter till ena eller det andra. I så fall avsätter vi
          </note>
          <note>
            1,3 miljarder utöver vad regeringen gör i sin historiska satsning.
            Men inte ens det kanske räcker. Vi måste ställa oss frågorna:
            Varför ser det ut som det gör i
          </note>
          <note>
            Sverige? Varför har vi sådana långa väntetider? Är det godtagbart
            att 193 närpolisstationer har stängts de senaste sex åren? Är
            det godtagbart att människor ska behöva vänta i över en halvtimma
            i genomsnitt i landet när man har blivit utsatt för misshandel?
            Är detta godtagbart, justitieministern?
          </note>
          <note>
            Vi kan tjafsa om antalet poliser. I New York går det faktiskt
            en polis per 200 invånare, men i Stockholm går det en polis per
            360 invånare. Vi är faktiskt t.o.m. sämre än New York fast de
            har behov av och satsar så mycket på brottsförebyggande arbete.
          </note>
          <note>
            Jag skulle vilja komma tillbaka till att det handlar om att visa
            människor ute i vårt land respekt. Det är inga politiska trick.
            Det är människor själva och Polisförbundets egen utredning som
            visar med siffror att människor får vänta så här länge. Man får
            inte den hjälp man skulle behöva. Då kan man ju tycka att det
            är okej att slå igen några polisstationer. Det är inte så noga.
          </note>
          <note>
            Men vi ska ju arbeta utifrån medborgarperspektivet, Thomas Bodström.
            Det är väl utifrån människans behov som vi ska försöka tillsätta
            resurser. Är det inte antalet det är fel på, så måste det vara
            polisorganisationen. Då är det ännu mer tragiskt. I så fall bär
            ju justitieministern och regeringen ett ännu större ansvar som
            inte har lyckats se till att organisationen fungerar så att hjälpen
            finns där när skattebetalarna och Sveriges invånare behöver den.
          </note>
          <note>
            Anf. 65 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Fru talman! Jag vet att ni båda är mycket ute i verkligheten
            och ser de här sakerna. Det ingen tvekan om den saken. Jag vill
            också understryka att jag har arbetat med brottsoffer och polisutredningar
            varje dag i tio år. Det har vi gemensamt. Jag påstår inte att
            det skulle vara någon skillnad där och att inte ni också känner
            till verkligheten.
          </note>
          <note>
            Jag hoppas att vi aldrig kommer att få samma behov som USA. De
            har en haft en enorm utveckling, bl.a. av ungdomsmord. Det är
            säkert riktigt att USA
          </note>
          <note>
            har ett ännu större behov. Jag hoppas att vi aldrig får det behovet
            av poliser.
          </note>
          <note>
            Jag vill inte ha den negativa synen som Ragnwi
          </note>
          <note>
            Marcelind har på poliser. Jag tycker att vi har väldigt duktiga
            poliser. De gör ett fantastiskt arbete. De bemöter brottsoffer
            och många andra på ett fantastiskt sätt. De arbetar med våra ungdomar.
            Det är klart att saker och ting kan göras bättre, men jag tycker
            trots allt att polisen ständigt försöker att göra nya saker och
            utveckla sig. Jag tycker att det arbetet är väl värt att lyfta
            fram i stället för att säga att skulle vara fel på organisationen.
            Visst kan saker och ting bli bättre, men jag tycker att de är
            oerhört duktiga.
          </note>
          <note>
            Överläggningen var härmed avslutad.
          </note>
          <note>
            15 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Redogörelse
          </note>
          <note>
            2001/02:RB1 till finansutskottet
          </note>
          <note>
            16 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Kulturutskottets betänkanden 2001/02:KrU7-KrU9
          </note>
          <note>
            Justitieutskottets betänkanden 2001/02:JuU7, JuU14
          </note>
          <note>
            och JuU15
          </note>
          <note>
            Socialutskottets betänkanden 2001/02:SoU6 och
          </note>
          <note>
            SoU7
          </note>
          <note>
            Miljö- och jordbruksutskottets betänkanden
          </note>
          <note>
            2001/02:MJU7 och MJU12
          </note>
          <note>
            17 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av skr. 2001/02:83 En nationell handlingsplan
            för de mänskliga rättigheterna
          </note>
          <note>
            2001/02:K79 av Ingvar Svensson m.fl. (kd)
          </note>
          <note>
            2001/02:K80 av Per Unckel m.fl. (m)
          </note>
          <note>
            2001/02:K81 av Helena Bargholtz m.fl. (fp)
          </note>
          <note>
            2001/02:K82 av Per Lager m.fl. (mp)
          </note>
          <note>
            med anledning av förs. 2001/02:RR14 Riksdagens revisorers förslag
            angående den ekonomiska redovisningen av Östersjömiljarderna
          </note>
          <note>
            2001/02:K76 av Ingvar Svensson m.fl. (kd)
          </note>
          <note>
            2001/02:K77 av Carl-Axel Johansson (m)
          </note>
          <note>
            2001/02:K78 av Bertil Persson m.fl. (m)
          </note>
          <note>
            Bostadsutskottets betänkanden
          </note>
          <note>
            2001/02:BoU6 Plan- och byggprocessens längd
          </note>
          <note>
            2001/02:BoU7 Det nya Lantmäteriet
          </note>
          <note>
            Justitieutskottets betänkanden
          </note>
          <note>
            2001/02:JuU18 Hemlig teleavlyssning, m.m.
          </note>
          <note>
            2001/02:JuU19 Godkännande av beslut om inrättande av Eurojust,
            m.m.
          </note>
          <note>
            18 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 februari
          </note>
          <note>
            2001/02:266 av Lars Ångström (mp) till försvarsminister Björn
            von Sydow
          </note>
          <note>
            Sveriges minröjningskapacitet och SWEDEC
          </note>
          <note>
            2001/02:267 av Harald Nordlund (fp) till statsrådet
          </note>
          <note>
            Lena Sommestad
          </note>
          <note>
            Hotet mot fisket
          </note>
          <note>
            2001/02:268 av Gunnel Wallin (c) till justitieminister
          </note>
          <note>
            Thomas Bodström
          </note>
          <note>
            Platsbristen inom kriminalvården
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 5 mars.
          </note>
          <note>
            19 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 februari
          </note>
          <note>
            2001/02:746 av Margareta Viklund (kd) till utrikesminister Anna
            Lindh
          </note>
          <note>
            Krigsförbrytartribunalen i Haag
          </note>
          <note>
            2001/02:747 av Tuve Skånberg (kd) till utbildningsminister Thomas
            Östros
          </note>
          <note>
            Historiska museet i Lund
          </note>
          <note>
            2001/02:748 av Tuve Skånberg (kd) till justitieminister Thomas
            Bodström
          </note>
          <note>
            FN-konventioner
          </note>
          <note>
            2001/02:749 av Ulla Hoffmann (v) till statsrådet Jan
          </note>
          <note>
            O Karlsson
          </note>
          <note>
            Dublinkonventionen
          </note>
          <note>
            2001/02:750 av Stig Eriksson (v) till näringsminister
          </note>
          <note>
            Björn Rosengren
          </note>
          <note>
            Kommunikationer i Umeå
          </note>
          <note>
            2001/02:751 av Willy Söderdahl (v) till statsrådet
          </note>
          <note>
            Lena Sommestad
          </note>
          <note>
            Reaktorsäkerhet
          </note>
          <note>
            den 18 februari
          </note>
          <note>
            2001/02:752 av Sven Brus (kd) till statsrådet Jan O
          </note>
          <note>
            Karlsson
          </note>
          <note>
            Flyktingbarns situation
          </note>
          <note>
            2001/02:753 av Désirée Pethrus Engström (kd) till socialminister
            Lars Engqvist
          </note>
          <note>
            Socialtjänstlagen
          </note>
          <note>
            2001/02:754 av Lars Gustafsson (kd) till socialminister Lars
            Engqvist
          </note>
          <note>
            Legitimation för dietister
          </note>
          <note>
            2001/02:755 av Göran Hägglund (kd) till finansminister Bosse
            Ringholm
          </note>
          <note>
            Diselskatten
          </note>
          <note>
            2001/02:756 av Caroline Hagström (kd) till jordbruksminister
            Margareta Winberg
          </note>
          <note>
            Vallstödet
          </note>
          <note>
            2001/02:757 av Dan Kihlström (kd) till kulturminister Marita
            Ulvskog
          </note>
          <note>
            Regalskeppet Vasa
          </note>
          <note>
            den 19 februari
          </note>
          <note>
            2001/02:758 av Annelie Enochson (kd) till näringsminister Björn
            Rosengren
          </note>
          <note>
            Europeisk sjöfartsmyndighet
          </note>
          <note>
            2001/02:759 av Owe Hellberg (v) till kulturminister
          </note>
          <note>
            Marita Ulvskog
          </note>
          <note>
            Ungdomars spelberoende
          </note>
          <note>
            2001/02:760 av Göte Jonsson (m) till statsrådet Mona
          </note>
          <note>
            Sahlin
          </note>
          <note>
            Medlemskap för anställning inom kyrkan
          </note>
          <note>
            2001/02:761 av tredje vice talman Rose-Marie Frebran (kd) till
            utbildningsminister Thomas Östros
          </note>
          <note>
            Ekeskolan
          </note>
          <note>
            2001/02:762 av Sten Tolgfors (m) till utrikesminister
          </note>
          <note>
            Anna Lindh
          </note>
          <note>
            Respekten för demokrati i Zimbabwe
          </note>
          <note>
            2001/02:763 av Sten Tolgfors (m) till utrikesminister
          </note>
          <note>
            Anna Lindh
          </note>
          <note>
            Grannländernas påverkan på Zimbabwe
          </note>
          <note>
            2001/02:764 av Inger René (m) till näringsminister
          </note>
          <note>
            Björn Rosengren
          </note>
          <note>
            Utbyggnaden av väg 44
          </note>
          <note>
            2001/02:765 av Kenneth Johansson (c) till statsrådet
          </note>
          <note>
            Lars-Erik Lövdén
          </note>
          <note>
            Plan- och bygglagen
          </note>
          <note>
            Frågorna 746-751 redovisas i bilaga som fogas till riksdagens
            snabbprotokoll tisdagen den
          </note>
          <note>
            19 februari.
          </note>
          <note>
            Frågorna 752-765 redovisas i bilaga som fogas till riksdagens
            snabbprotokoll tisdagen den 5 mars.
          </note>
          <note>
            20 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 18 februari
          </note>
          <note>
            2001/02:696 av Mikael Oscarsson (kd) till justitieminister Thomas
            Bodström
          </note>
          <note>
            Ökat våld mot taxichaufförer
          </note>
          <note>
            2001/02:701 av Jeppe Johnsson (m) till justitieminister Thomas
            Bodström
          </note>
          <note>
            Antalet platser inom kriminalvården
          </note>
          <note>
            den 19 februari
          </note>
          <note>
            2001/02:679 av Rolf Gunnarsson (m) till jordbruksminister Margareta
            Winberg
          </note>
          <note>
            Nationellt rovdjurscentrum
          </note>
          <note>
            2001/02:688 av Krister Örnfjäder (s) till statsrådet
          </note>
          <note>
            Lena Sommestad
          </note>
          <note>
            Miljöutredning om södra Östersjön
          </note>
          <note>
            2001/02:690 av Britt Bohlin (s) till statsrådet Ulrica
          </note>
          <note>
            Messing
          </note>
          <note>
            Utvecklingsdelegation för hela Dalsland
          </note>
          <note>
            2001/02:704 av Alice Åström (v) till justitieminister
          </note>
          <note>
            Thomas Bodström
          </note>
          <note>
            Rättsystem inom EU
          </note>
          <note>
            2001/02:706 av Ewa Thalén Finné (m) till finansminister Bosse
            Ringholm
          </note>
          <note>
            Arvsskatten
          </note>
          <note>
            2001/02:710 av Magnus Jacobsson (kd) till statsrådet
          </note>
          <note>
            Ulrica Messing
          </note>
          <note>
            Kartellbildning
          </note>
          <note>
            2001/02:713 av Christel Anderberg (m) till justitieminister Thomas
            Bodström
          </note>
          <note>
            Utmätning av bostadsrätt
          </note>
          <note>
            2001/02:715 av Sten Tolgfors (m) till näringsminister
          </note>
          <note>
            Björn Rosengren
          </note>
          <note>
            Sveriges konkurrenstryck
          </note>
          <note>
            2001/02:716 av Marietta de Pourbaix-Lundin (m) till justitieminister
            Thomas Bodström
          </note>
          <note>
            Utvärdering av förmyndarskapsreformen
          </note>
          <note>
            2001/02:718 av Marietta de Pourbaix-Lundin (m) till finansminister
            Bosse Ringholm
          </note>
          <note>
            Expertskatten
          </note>
          <note>
            2001/02:719 av Marietta de Pourbaix-Lundin (m) till finansminister
            Bosse Ringholm
          </note>
          <note>
            F-skattsedeln
          </note>
          <note>
            2001/02:720 av Rolf Gunnarsson (m) till justitieminister Thomas
            Bodström
          </note>
          <note>
            Situationen vid häktet i Falun
          </note>
          <note>
            2001/02:740 av Lars Gustafsson (kd) till socialminister Lars
            Engqvist
          </note>
          <note>
            Tvångsintagna personer på rättspsykiatriska kliniker
          </note>
          <note>
            2001/02:745 av Désirée Pethrus Engström (kd) till socialminister
            Lars Engqvist
          </note>
          <note>
            Beredskap för torterade flyktingar
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 5 mars.
          </note>
          <note>
            21 § Kammaren åtskildes kl. 18.58.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.25 och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
