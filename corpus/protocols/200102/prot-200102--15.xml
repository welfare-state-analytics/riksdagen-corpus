<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--15</head>
          <docDate when="2001-10-19 00:00:00">2001-10-19 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------
          </note>
          <note>
            1 § Avsägelse
          </note>
          <note>
            Förste vice talmannen meddelade att Lars Hjertén
          </note>
          <note>
            (m) avsagt sig uppdraget som ledamot i utbildningsutskottet och
            som suppleant i kulturutskottet.
          </note>
          <note>
            Kammaren biföll dessa avsägelse.
          </note>
          <note>
            Förste vice talmannen meddelade att Catharina
          </note>
          <note>
            Elmsäter-Svärd (m) avsagt sig uppdraget som ledamot i miljö-
            och jordbruksutskottet.
          </note>
          <note>
            Kammaren biföll denna avsägelse.
          </note>
          <note>
            Förste vice talmannen meddelade att Per-Samuel
          </note>
          <note>
            Nisser (m) avsagt sig uppdraget som suppleant i konstitutionsutskottet.
          </note>
          <note>
            Kammaren biföll denna avsägelse.
          </note>
          <note>
            2 § Anmälan om kompletteringsval, m.m.
          </note>
          <note>
            Förste vice talmannen meddelade att Moderata samlingspartiets
            riksdagsgrupp på grund av uppkomna vakanser anmält Lars Hjertén
            som ledamot i konstitutionsutskottet och som suppleant i utbildningsutskottet,
            Catharina Elmsäter-Svärd som ledamot i utbildningsutskottet och
            som suppleant i miljö- och jordbruksutskottet, Per Samuel Nisser
            som ledamot i miljö- och jordbruksutskottet och som suppleant
            i kulturutskottet samt Margareta Nachmanson som suppleant i konstitutionsutskottet.
          </note>
          <note>
            Förste vice talmannen förklarade valda till
          </note>
          <note>
            ledamot i konstitutionsutskottet
          </note>
          <note>
            Lars Hjertén (m)
          </note>
          <note>
            ledamot i utbildningsutskottet
          </note>
          <note>
            Catharina Elmsäter-Svärd (m)
          </note>
          <note>
            ledamot i miljö- och jordbruksutskottet
          </note>
          <note>
            Per-Samuel Nisser (m)
          </note>
          <note>
            suppleant i konstitutionsutskottet
          </note>
          <note>
            Margareta Nachmanson (m)
          </note>
          <note>
            suppleant i kulturutskottet
          </note>
          <note>
            Per-Samuel Nisser (m)
          </note>
          <note>
            suppleant i utbildningsutskottet
          </note>
          <note>
            Lars Hjertén (m)
          </note>
          <note>
            suppleant i miljö- och jordbruksutskottet
          </note>
          <note>
            Catharina Elmsäter-Svärd (m)
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2001/02:14 till utbildningsutskottet
          </note>
          <note>
            Motioner
          </note>
          <note>
            2001/02:N11-N33 till näringsutskottet
          </note>
          <note>
            2001/02:K6-K19 till konstitutionsutskottet
          </note>
          <note>
            2001/02:Sk4 till skatteutskottet
          </note>
          <note>
            4 § Allmänpolitisk debatt (forts. från prot. 14)
          </note>
          <note type="speaker">
            Anf. 1 OLA SUNDELL (m):
          </note>
          <note>
            Herr talman! Bättre vägar, lägre drivmedelsskatter, förbättrade
            villkor för småföretagen, en utbyggd infrastruktur, sänkta socialavgifter
            för alla företag i stödområde A och effektivt utnyttjande av EU:s
            strukturfonder - det är kärnan i moderaternas regionalpolitik.
          </note>
          <note>
            För att möjliggöra en bättre utveckling än hittills i hela Sverige
            måste inriktningen av regionalpolitiken ha sin utgångspunkt i
            företagandets villkor. I en framåtsyftande regionalpolitik blir
            således förbättringar för småföretagen den kanske viktigaste målsättningen.
          </note>
          <note>
            En politik som inte uppmuntrar bromsar utvecklingen. En politik
            som tar till vara människans drivkraft accelererar utvecklingen.
            Inget bidrag förmår ersätta entreprenörens vilja till framåtskridande.
            Det är i entrepenörskapet vi i Sverige ska söka vägen för tillväxt
            och inte i bidragsfloran. Företagsamhet ska prioriteras framför
            sektorsstöd, och långsiktig tillväxt bör betonas mer är tillfälliga
            sysselsättningsökningar.
          </note>
          <note>
            Regeringens proposition innehåller inte mycket av den vara som
            ska förmå regionerna att utvecklas av egen kraft. I stället för
            bättre klimat för företagande och arbete blir propositionen ett
            ordrikt dokument utan konkret innehåll som slentrianmässigt skyfflar
            runt några miljarder så att kommunalråden kommer att hålla tyst
            över valrörelsen.
          </note>
          <note>
            Propositionen blir mest ett trött dokument som föreslår nya utredningar,
            delegationer och mer av statlig styrning. Inriktningen framåt
            lyser med sin frånvaro medan den defensiva taktiken tydligen har
            haft högsta prioritet när propositionen diskuterades fram med
            hjälp av de tillväxtfientliga vänsterpartierna.
          </note>
          <note>
            Det är som i fotboll när alla spelarna är på egen planhalva och
            lagledaren ändå tror att laget ska göra mål. Mitt enda råd till
            alla Sveriges regioner, små orter, landsbygd, glesbygd och alla
            begrepp som betecknar vårt land är: Byt lagledare, byt regering.
          </note>
          <note>
            Man kan inte vinna en match i fotboll med en taktik som gällde
            för 30 år sedan.
          </note>
          <note>
            Det gäller i lika stor utsträckning regeringens regionalpolitik.
            Den strategi som minister Messing utmejslat passar för gärdsgårdsserien.
            Regeringen håller fast vid en föråldrad och kontraproduktiv politik
            som inte leder framåt. Det blir i bästa fall på stället marsch.
          </note>
          <note>
            Herr talman! Jag har kritiserat regeringen för passivitet i åtgärdsplanen
            för tillväxt i hela Sverige. Jag har visat på en alternativ åtgärdsplan
            där företagandet står i centrum och där rörlighet och tillgänglighet
            är ledord för tillväxt i hela landet. Det är vi moderater som
            står för den åtgärdsplan som innebär bättre förutsättningar för
            regionerna själva att lösa sina problem.
          </note>
          <note>
            Det blir handlingskraft i stället för passivitet.
          </note>
          <note>
            Till sist till frågan om Assi Domän. Man har nu för avsikt att
            slå ihop Sveaskog och Assi Domän. När
          </note>
          <note>
            Sveaskog bildades motiverades affären bl.a. av öka utbudet av
            sågtimmer för inlandssågverken. När nu regeringen tycker att Sveaskog
            ska ta över Assi Domän hänvisar man också till inlandssågverken.
            Frågan inställer sig: Är det bra eller dåligt med färre leverantörer
            av skogsråvara?
          </note>
          <note>
            Den här affären är kanonviktig inte minst ur regionalpolitisk
            synpunkt. Ska Sveaskog ägna sig åt statlig prispolitik innebär
            det ett dråpslag mot alla privata skogsägare i inlandet. Dumpning
            av priset på sågtimmer, tydligen välsignat av regeringen, slår
            direkt mot skogsentreprenörer, skogstransporter och mot det privata
            skogsbruket i dess helhet. Jobben försvinner ut mot kusten eller
            till andra länder. Kvar blir arbetslöshet och ökade regionala
            klyftor.
          </note>
          <note type="speaker">
            Anf. 2 PETER PEDERSEN (v):
          </note>
          <note>
            Herr talman! När jag anmälde mig till debatten var temat regionalpolitik
            och företagsnedläggningar.
          </note>
          <note>
            Det tvingar mig som degerforsare att betona det sista ganska
            tydligt.
          </note>
          <note>
            Jag kan inte låta bli att kommentera det som Ola
          </note>
          <note>
            Sundell var inne på. Jag är inte heller övertygad om att propositionen
            med förslag till ny regionalpolitik löser problemen. Det finns
            mycket som fattas. De största bristerna vi har i glesbygden är
            att vi hela tiden tappar arbeten.
          </note>
          <note>
            Det finns en viss överbetoning på att man flyttar dit där man
            ska få en fin utsikt och ha en trevlig livsmiljö. Jag tror inte
            att det räcker att leva på den fina utsikten. Man måste ha arbete,
            bostäder och utsikter för en god framtid snarare än utsikt över
            något fint vattendrag.
          </note>
          <note>
            Herr talman! Alltsedan industrialismens genombrott har verksamheter
            vuxit fram, utvecklats men också avvecklats och ersatts av andra
            verksamheter.
          </note>
          <note>
            Alla stora förändringar är mer eller mindre smärtsamma för de
            berörda parterna, inte minst de anställda och deras familjer.
          </note>
          <note>
            Den svenska fackföreningsrörelsen och Sveriges löntagare har
            historiskt sett insett att strukturrationaliseringar har varit
            nödvändiga för att långsiktigt få en konkurrenskraftig och utvecklad
            produktion. Privat företagsamhet har alltid varit inriktad på
            att skapa vinst. Men det har också funnits en stor kompetens vad
            gäller själva produktionen inte minst från de anställdas sida.
            Många våra produkter ha varit världsledande.
          </note>
          <note>
            På senare tid har det luddats ut. Man tittar mindre god produktion
            och mer på total vinstmaximering.
          </note>
          <note>
            Inte ens lönsamma eller mycket lönsamma enheter eller företag
            går säkra. Den s.k. kvartalskapitalismen tvingar företagsledningar
            till snabba och ogenomtänkta beslut i sin iver att hålla aktieägare
            och den s.k.
          </note>
          <note>
            marknaden nöjda.
          </note>
          <note>
            Globaliseringen handlar i princip om att kapitalägare ska kunna
            flytta sina pengar fritt över gränserna. Det sätter mycket hård
            press på länder, fackföreningsrörelsen och löntagare. Jag har
            ett bra exempel.
          </note>
          <note>
            Vi brukar tala mycket om principer, men jag ska här ta ett konkret
            exempel.
          </note>
          <note>
            Avesta Polarits styrelse håller styvnackat fast vid sitt beslut
            att lägga ned Degerfors Stainless till år
          </note>
          <note>
            2003. Därmed kommer det att ställa drygt 330 personer utan arbete.
            Dessutom drabbas ca 200 underleverantörer. Kommunen har beräknat
            att det kommer att beröra ungefär 1 000 personer i kommunen. Företaget
            håller fast vid beslutet trots att den nuvarande verksamheten
            ger en avkastning på ca 40 %.
          </note>
          <note>
            Styrelsen för företaget har varit kontaktad av såväl näringsminister
            Björn Rosengren som andra, kommunen, länsstyrelsen, osv. Statsminister
            Göran Persson har uttryckt sig i kritiska ordalag. Hela Degerfors
            med omnejd har rest sig för att göra motstånd. Nedläggningsbeslutet
            har diskuterats i riksmedier, i radio och TV, i de stora drakarna
            och på nätet. Ja, t.o.m.
          </note>
          <note>
            tidningen Dagens Industri har i ett flertal artiklar behandlat
            nedläggningsbeslutet i kritiska ordalag.
          </note>
          <note>
            Ingenting verkar dock bita på den s.k. råa kapitalismens företrädare
            - jag tycker att Avesta Polarit nu har satt sig i en sådan sits
            att man kan använda de orden.
          </note>
          <note>
            Det brukar sägas att finländska företagsledare är tuffa och alltid
            står fast vid fattade beslut. Jag har dock svårt att se det tuffa
            i att man snor löntagarnas och fackets lyckade affärsidé, som
            kom fram när man hotade Degerfors om nedläggning 1993. Då var
            det facket och löntagarna som kom fram med den nya affärsidén.
            Nu säger man: Nu går det här så bra, så nu tar vi er affärsidé
            och flyttar den till en annan ort i ett annat land, nämligen Sheffield
            i England.
          </note>
          <note>
            Jag har också svårt att se att det är speciellt tufft att man
            så länge som möjligt försöker gömma sig bakom affärshemligheter
            när beslutsunderlaget ifrågasätts. Det är inte fegt, snarare tvärtom,
            att låta sig övertygas av kloka och genomtänkta motargument.
          </note>
          <note>
            Det skulle också tyda på en viss flexibilitet. Men det verkar
            inte höra hemma i vissa börsnoterade företag.
          </note>
          <note>
            Vd:n och koncernchefen har envist hänvisat till att de övriga
            stålverken i koncernen har en större kapacitet och att finansieringsanalysen
            visar att nedläggning i Degerfors skulle ge tio gånger högre avkastning
            på investerat kapital jämfört med nedläggning i
          </note>
          <note>
            Sheffield.
          </note>
          <note>
            Den kritiske bör rimligen fråga sig om detta verkligen kan stämma,
            och hur de olika alternativen räknats fram. Underlaget har analyserats
            noggrant av facket och företagskonsulter, och de ifrågasätter
            fortfarande den bakomliggande analysen både vad gäller vad man
            bör göra för att få en effektiv produktion och en trovärdig finansiering.
            Facket menar att det finns ett bättre alternativ, där man skapar
            integrerade produktionsflöden i de olika enheterna, där befintlig
            kompetens tas till vara, där befintliga kundrelationer vårdas
            och där transporten av stål mellan de olika enheterna är mindre.
          </note>
          <note>
            Ingenting av vad som har sagts från Avesta Polarit hittills motsäger
            misstanken att nedläggningsbeslutet fattades redan då Avesta Polarit
            bildades genom en fusion i början av 2000. Det kan sägas vara
            ett beslut som inte fattades utifrån affärsmässighet, vilket är
            anmärkningsvärt med tanke på att Avesta Polarit är ett börsnoterat
            företag.
          </note>
          <note>
            Man kan fråga sig: Vad tycker egentligen aktieägarna i Avesta
            Polarit? Vad säger Avesta Polarits kunder? Vad säger de riksdagsledamöter
            som vanligtvis hyllar marknadens frihet? Jag hade önskat att ni
            i det här konkreta fallet skulle kunna stå upp lite frejdigt och
            aningslöst - som jag tycker att ni brukar göra när det gäller
            marknaden och dess aktörer. Men nu är det fredag, och vi diskuterar
            regionalpolitik.
          </note>
          <note>
            Föga oväntat lyser de ledande borgerliga politikerna med sin
            frånvaro, vilket för övrigt också gäller regeringen.
          </note>
          <note>
            Jag förväntar mig att ni snarast går ut och förklarar det logiska
            och affärsmässiga i att lägga ned en vinstgivande enhet. Det skulle
            dessutom vara snyggt om ni kunde stå för den åsikten på plats
            i Degerfors.
          </note>
          <note>
            Jag hälsar er välkomna dit. Vi skulle säkert kunna föra en trevlig
            diskussion med de anställda.
          </note>
          <note>
            Kampen kommer förstås att gå vidare för att rädda en verksamhet
            i Degerfors. Om man vidhåller kravet på att lägga ned verksamheten
            tycker jag att det är rimligt att man ger någon annan chansen
            att ta över den här fungerande och lönsamma verksamheten. Det
            kan vara ett annat företag eller, om inget annat fungerar, de
            anställda. Det ska i så fall ske till en symbolisk summa.
          </note>
          <note>
            Sannolikt kommer Avesta Polarit att vägra med hänvisning till
            att man inte vill ha konkurrens på orten. Men då pratar man emot
            sig själv. Om man tror på sina egna siffror, dvs. att man kommer
            att få en tio gånger högre lönsamhet genom att lägga ned i Degerfors
            och flytta till Sheffield, så kan det inte i kapitalismens värld
            vara en speciellt hård konkurrens från ett annat företag som drivs
            av de anställda eller av någon annan och som har tio gånger lägre
            lönsamhet.
          </note>
          <note>
            Jag tycker att man är skyldig att ge en chans till alla generationer
            i Degerfors som har kämpat och dragit in vinst till olika företagskonstellationer
            där sedan ungefär 340 år tillbaka. De ska få en chans att få fortsätta
            bedriva inte en förlustgivande verksamhet
          </note>
          <note>
            - som det ofta handlar om - utan en mycket vinstgivande verksamhet.
            Ge Degerfors Stainless ytterligare en chans! Det vore tufft, herr
            Virolainen!
          </note>
          <note>
            Herr talman! Jag kan också konstatera att regeringen har olika
            linjer i frågan. Björn Rosengren sade i en TV-debatt att han kunde
            tänka sig att se över reglerna för företagsnedläggningar. Han
            hänvisade till de franska reglerna, som är mycket tuffare när
            det gäller företagsnedläggningar och de anställdas rättigheter
            och företagets skyldigheter. Bara några dagar efteråt går statsminister
            Göran Persson ut och säger att i Sverige varken kan eller vill
            vi göra någonting åt detta. Då är förstås frågan: Vilken regeringslinje
            är det egentligen som gäller? Är regeringen beredd att se över
            regelverket och stärka de anställdas rättigheter vid nedläggning
            av företag? Är regeringen beredd att möjliggöra uppbyggnad av
            lokala och regionala fonder för att skapa åtminstone en liten
            motmakt till det spekulativa kapitalet? Är regeringen beredd att
            ge t.ex. AP-fonderna större möjlighet att skaffa sig fler aktieandelar
            i olika företag, med ett mer långsiktigt ägarintresse? Är det
            fult att använda även pensionsspararnas pengar och att löntagarna
            har rätt att via sina gemensamma sparade pengar kräva ägande och
            makt och inflytande över produktionens inriktning osv.?
          </note>
          <note>
            På tal om stål och fotboll: Vi har aldrig gett upp!
          </note>
          <note>
            Vi har kommit långt ned i divisionerna, och nu är vi nere i .
            ja, jag ska inte säga sådana ord i kammarens talarstol. Men vi
            kämpar vidare! Jag hoppas att fler kan delta i kampen, och inte
            bara pratar utan också föreslår konkreta åtgärder och visar respekt.
            Kom på plats och säg vad ni egentligen tycker!
          </note>
          <note type="speaker">
            Anf. 3 HARALD BERGSTRÖM (kd):
          </note>
          <note>
            Herr talman! Så har vi då - jag hade så när sagt äntligen - fått
            regeringens syn på hur den föreslår att regionalpolitiken i vårt
            land ska förändras och moderniseras för att möta framtiden.
          </note>
          <note>
            Jag har naturligtvis läst propositionen En politik för tillväxt
            och livskraft i hela landet. Jag har läst den ganska grundligt
            för att jaga efter nya grepp och nya tankar och idéer, men jag
            har faktiskt inte hittat några.
          </note>
          <note>
            För ett par veckor sedan sade jag i bordläggningsdebatten att
            vi kristdemokrater inte tror att den medicin regeringen nu doserar
            kommer att fungera. Varför skulle den det? Det är ju precis samma
            slags medicin som man har försökt med under långa tider.
          </note>
          <note>
            Nej, det är som tidigare - det är uppifrånperspektivet som gäller.
            Men ett samhälle byggs inte på det sättet. Enligt kristdemokratisk
            uppfattning byggs livskraftiga regioner, kommuner och samhällen
            när människor med kraft och vilja samverkar lokalt i ett underifrånperspektiv.
            Det fungerar ungefär likadant oavsett var i landet dessa människor
            eller, om man så vill, eldsjälar bor och lever.
          </note>
          <note>
            Helt fundamentalt är att människor vill bo på landsbygden, i
            små orter eller i glesbygd, dvs. över hela landet. Regeringen
            föreslår att 150 miljoner ska fördelas över de kommuner som drabbats
            hårdast av befolkningsminskning som ett extra stöd och hjälp.
          </note>
          <note>
            I vår motion som svar på propositionen resonerar vi som så att
            detta är ett extra utjämningsbidrag som ska läggas ovanpå det
            mellankommunala - ett slags extra plåster för att rätta till en
            skevhet i skatteutjämningsbidraget. Vi tror inte att det kommer
            att hjälpa särskilt mycket. Vad hjälper pengar om de många människorna
            inte kan uppfylla sina önskningar?
          </note>
          <note>
            Ett annat sätt som vi nu i flera år i motioner, reservationer
            och anföranden förordat är att möjliggöra ett ökat bostadsbyggande
            på landsbygden. I dag går det knappast att bygga nytt. Risken
            är för stor att man blir fast i sin bostad med sina lån. För många
            människor blir beslutet att bygga en villa på landsbygden det
            sista val av bostad som man kan göra i livet. Vi ser då två åtgärder
            som omedelbart borde sättas i gång. Det ena är att genomlysa och
            förbättra kreditförhållandena för att bygga på landsbygd eller
            i små tätorter. Som det nu är kommer marknadsvärdet på en nybyggd
            landsbygdsvilla att ligga betydligt lägre än vad det kostar att
            bygga den. Därför måste det faktiskt ordentliga tag till för att
            komma till rätta med vad det kostar att bygga. När mer än 60 %
            av slutpriset är skatter så måste vi i dag börja titta på t.ex.
          </note>
          <note>
            byggmomsen.
          </note>
          <note>
            Dessutom måste dispensgivningen för strandskyddsreglerna mjukas
            upp för att möjliggöra bebyggelse sjönära eller vid vattendrag.
            Vi vet nu att det är det slags boende som många människor vill
            skaffa sig. Glesbygdsverket skriver om detta i sitt remissvar
            på Regionalpolitiska utredningens slutbetänkande.
          </note>
          <note>
            Man har identifierat en liten återflyttning till och vilja att
            flytta till landsbygden. Och just strandskyddet spelar väldigt
            stor roll för dessa återflyttare när det gäller var och hur man
            kan välja att bo.
          </note>
          <note>
            Vi vill att kommunerna ska ha hand om en generösare dispensgivning.
            Ta bort Naturvårdsverkets överprövningsrätt!
          </note>
          <note>
            Herr talman! Man måste ju också kunna ta sig till och från sin
            bostad. Då behövs det vägar. Man ska kunna ringa och koppla upp
            en dator och man ska ha tillgång till elektrisk kraft. Kort sagt:
            infrastruktur.
          </note>
          <note>
            Vad har regeringen sagt om vägar för att främja landsbygden?
            Jo, genom att successivt avsäga sig ansvaret för vägarna på den
            svenska landsbygden riskerar regeringen att kraftigt försämra
            det som i dag är knappt acceptabla kommunikationsleder. Det handlar
            om det fina blodomloppet ute i kommuner, byar och glesbygd.
          </note>
          <note>
            En utredning har sett över beståndet av allmänna vägar och föreslagit
            att 16 000 km allmän väg görs om till enskild väg. I en situation
            med synnerligen låg vägstandard kan alltså regeringen komma att
            avsäga sig det ekonomiska ansvaret för vägunderhållet i de områden
            där människor är som allra mest utlämnade till fungerande bilvägar.
          </note>
          <note>
            I dag är cirka en fjärdedel av det enskilda vägnätet berättigat
            till statsbidrag. Anslagen halverades under ett par år på 1990-talet,
            och 1999 utbetalades endast
          </note>
          <note>
            100 miljoner i bidrag trots att drygt 500 miljoner avsatts i
            statsbudgeten. Tryggheten i systemet hotar att försvinna om det
            enskilda vägnätet drastiskt utökas. Det finns effektiviseringsvinster
            att göra genom en mer lokalt anpassad drift. Det behöver därför
            utvecklas former för detta utan att staten för den skull släpper
            det ekonomiska ansvaret. Grundläggande är att underhållet förbättras
            genom höjda anslag, oavsett om det sker genom ökade bidrag till
            enskilda vägar eller genom ökade resurser till Vägverket.
          </note>
          <note>
            Kristdemokraterna anser att regeringen måste garantera att staten
            inte avsäger sig det slutgiltiga ekonomiska ansvaret för underhållet
            av de landsbygdsvägar som är öppna för allmän trafik.
          </note>
          <note>
            Herr talman! Låt mig säga några ord om tillväxtavtalen. Lands-
            och glesbygdens kännemärke är de många småföretagen. Dessa måste
            bli mer involverade i och dra nytta av tillväxtavtalen framöver.
            Vi menar att dessa avtal måste bli en kommunal angelägenhet om
            tillväxtavtalen ska bli vad många av oss hoppas. Vi har varit
            avvaktande inför dessa avtal, och vi ser ingen förbättring. Det
            går inte att bara lägga på kommunerna ytterligare arbetsuppgifter
            utan att de får betalt för jobbet. Men vi tror att tillväxtavtalen
            i mer kommunal regi skulle kunna vara en grej.
          </note>
          <note>
            Jag skulle vilja tala något lite om näringspolitik.
          </note>
          <note>
            Det är inte enbart geografiska skillnader som innebär olika förutsättningar
            för företagande. Grunden finns till stor del hos företagaren själv.
            Det handlar om hur möjligheter och resurser tas till vara, men
            också om hur en affärsidé formuleras och genomförs. Därför kan
            vi konstatera att de regionalpolitiska stöden aldrig kan ersätta
            entreprenörskap, företagaranda, kreativitet och dynamik. Å andra
            sidan är vi väl medvetna om att en programverksamhet som t.ex.
            tillväxtavtalen har satt i gång kan bli en startpunkt för något
            nytt i ett litet företags utveckling.
          </note>
          <note>
            Kristdemokraterna tror dock att i stället för stöd och bidrag
            är det viktigare att näringspolitik, skattepolitik, arbetsmarknadspolitik
            och jordbrukspolitik utformas så att de uppmuntrar och ger förutsättningar
            för att eldsjälar och innovatörer ska våga ta risker och finna
            det mödan värt att starta och driva verksamheter av olika slag.
            De blir då i sig själva en förutsättning för tillväxt i det samhälle
            eller den bygd där de bor.
          </note>
          <note>
            Jag har mycket svårt att se var och hur regeringens förslag kan
            ge sådana effekter.
          </note>
          <note>
            Jag skulle ha velat säga någonting om äganderätt och om upphovsmannarätt,
            men talartiden är slut. Vi måste dock värna upphovsmannarätten
            på ett annat sätt.
          </note>
          <note type="speaker">
            Anf. 4 PETER PEDERSEN (v) replik:
          </note>
          <note>
            Herr talman! Harald Bergström tar upp en rad kritiska ståndpunkter
            i förhållande till regeringens proposition om regionalpolitik.
            Jag kan dela en del av den kritiken. Ibland får man nästan intrycket
            att vi har för liten rörlighet i Sverige och att alltför få flyttar.
          </note>
          <note>
            Av dem som flyttar från skogslänen är det "bara"
          </note>
          <note>
            25 % som flyttar till storstäderna. Det är ju en ganska stor
            andel, åtminstone för dem som drabbas av utflyttningen.
          </note>
          <note>
            Harald Bergström uppehöll sig vid det som jag var lite kritisk
            mot. Det räcker inte med att man får en fin utsikt från en strandnära
            tomt. Vi har en jättefin väg till och från Degerfors. Vi har massor
            av sjöar man kan bo vid. Vad ska de människor som bor där leva
            av? Det är min fråga. Är det tänkt att man ska pendla och jobba
            i Stockholm?
          </note>
          <note>
            Sedan skulle jag vilja fråga vad Harald Bergström tycker om behovet
            av riskkapital ute i regioner och på de lokala marknaderna. Har
            Harald Bergström något emot att de anställda själva får skapa
            lokala och regionala fonder så att man investerar regionalt och
            lokalt och därigenom får någon typ av inflytande över de företag
            som finns där och kan tänka lite mer långsiktigt? Hur ser Harald
            Bergström och kd på arbetet ute i glesbygden och de mindre orterna?
            Hur ser kd på detta med ökad rörlighet? Vad innebär det? Ska vi
            flytta fler människor in till storstäderna, eller är det inom
            arbetsmarknadsregionerna vi pratar om? Hur ser
          </note>
          <note>
            Kristdemokraterna på den befolkningsminskning som faktiskt pågår?
            Hur ser ni på den sneda åldersfördelningen ute i många mindre
            kommuner och vad det innebär för den kommunala servicen? Jag fick
            inga svar på det i Harald Bergströms inledande tal.
          </note>
          <note type="speaker">
            Anf. 5 HARALD BERGSTRÖM (kd) replik:
          </note>
          <note>
            Herr talman! Nej, det är inte så enkelt att på några minuter
            redogöra för allt det som Peter Pedersen frågar om. Mycket av
            det svaras på i vår regionalpolitiska motion som vi lämnade häromdagen.
            Den heter kd 120. Vad den heter på riksdagsspråk vet jag inte
            ännu.
          </note>
          <note>
            Jag kan säga några ord om detta att flytta till och bo på landsbygden.
            Vi föreslår t.ex. att man ska förbättra reseavdragen. Det är en
            möjlighet. Den ser vi på.
          </note>
          <note>
            Näringslivet är en viktig fråga som jag berörde.
          </note>
          <note>
            Vår näringslivspolitik tar sikte på att förbättra klimatet för
            företagande. I Peter Pedersens anförande berördes inte orsaken
            till att Avesta Polarit flyttar den här verksamheten från Sverige.
            Vad kan det bero på?
          </note>
          <note>
            Kan det bero på klimatet? Kan det bero på sådana saker som förmögenhetsskatten
            osv.? Dessa saker är oerhört viktiga för att man ska vilja vara
            kvar med verksamheten i Sverige.
          </note>
          <note type="speaker">
            Anf. 6 PETER PEDERSEN (v) replik:
          </note>
          <note>
            Herr talman! Jag tror ärligt talat inte att företagsklimatet
            eller företagsskatterna har ett dugg att göra med Avesta Polarits
            beslut att flytta. Det företaget ägnar sig nog snarare åt någon
            slags regionalpolitik och vill rädda det sista stålverket i England.
            Det tycker jag inte att ett börsnoterat företag ska ägna sig åt.
            De ska titta på - och det är lite märkligt för Vänsterpartiet
            att behöva säga detta - att man får god avkastning på kapitalet.
            Om inte 40 % är tillräckligt, undrar jag vilka krav som ställs
            på löntagarna i framtiden oavsett var de bor.
          </note>
          <note>
            Sedan är det alltid lätt att hänvisa till bättre vägar.
          </note>
          <note>
            Jag tycker att det är viktigt, och genom Vänsterpartiets försorg
            har vi faktiskt fått en större betoning på att vi ska tjälsäkra
            och få en rimlig framkomlighet ute i glesbygden. Det ska inte
            bara satsas på de stora projekten runt de större städerna. Det
            kan behövas bådeoch, men det behövs en rimlig balans.
          </note>
          <note>
            Jag tycker fortfarande inte att jag hör något om detta med entreprenörskap
            osv. Det krävs ju också någon typ av kapital. Det är inga problem
            att köpa hus i glesbygden. Det finns massor av tomma hus och tomma
            lägenheter. Man tvingas riva en massa lägenheter. Om det är någonstans
            det behövs pengar så är det för att ge goda investeringsmöjligheter
            till dem som har goda idéer genom att det finns fördelaktiga lånemöjligheter,
            t.ex. statliga lånegarantier. Detta öppnar man lite för i propositionen.
          </note>
          <note type="speaker">
            Anf. 7 HARALD BERGSTRÖM (kd) replik:
          </note>
          <note>
            Herr talman! Det är riktigt att detta också behövs.
          </note>
          <note>
            Vi föreslår att möjligheten att få riskkapital ökar, t.ex.
          </note>
          <note>
            att en uppfinnare, en innovatör, ska få göra riskkapitalavdrag.
            En annan sak som vi föreslår i vår motion är att man ska arbeta
            med kreditgarantifonder, kreditgarantigivning och sådana föreningar
            ute i glesbygden runtom i det lilla Sverige. Men trots allt är
            det den stora regionalpolitiken som är den betydelsefullaste,
            och där är just näringslivsklimatet det viktiga.
          </note>
          <note>
            Jag hinner inte svara på fler frågor.
          </note>
          <note>
            Tack, herr talman!
          </note>
          <note type="speaker">
            Anf. 8 BIRGITTA SELLÉN (c):
          </note>
          <note>
            Herr talman! Regionalpolitik är viktigt för hela landets välbefinnande.
            När jag ser på talarlistan verkar det som om det är frågor som
            i första hand intresserar ledamöter från skogslänen. Vi har procentuellt
            sett färre ledamöter än tätortsregionerna, trots det är mer än
            hälften av debattörerna inom området regionalpolitik just från
            skogslänen.
          </note>
          <note>
            Vi har i dagarna haft möjlighet att motionera med anledning av
            propositionerna Regional samverkan och statlig länsförvaltning
            och En politik för tillväxt och livskraft i hela landet. Jag vill
            lyfta fram en del synpunkter som vi i Centerpartiet har tagit
            fram i våra motioner om regionalpolitiken och regional samverkan.
            Jag kommer också att knyta an till mitt eget natursköna län som
            jag hoppas kommer att få en positiv framtid.
          </note>
          <note>
            Utveckling kan inte kommenderas fram utan måste ta sin utgångspunkt
            i de lokala och regionala förutsättningar som finns. Tillväxten
            skapas underifrån genom att enskilda människor tillåts att växa,
            ta ansvar och även besluta om sitt eget närområde. Olika regioner
            har olika behov och förutsättningar för att utvecklas. Av den
            anledningen tycker Centerpartiet att fördelningen av medel för
            regionernas utveckling ska ske på det lokala planet.
          </note>
          <note>
            Mitt län, Västernorrland, har under många år förlorat medborgare
            på grund av att de har flyttat till i första hand Stockholm. Kommunpolitikerna
            i länet har förslag på hur man ska vända trenden, men då måste
            man ju själv få ansvara för regionens utveckling. Statens ansvar
            är att undanröja hinder och skapa förutsättningar för människor
            och regioner att utvecklas och växa. I Västernorrlands län har
            alla kommuner därför ansökt om att få bilda ett regionfullmäktige,
            och det var med bestörtning som vi tog del av propositionen om
            regional samverkan och statlig länsförvaltning som vill ta ifrån
            de lokala politikerna möjligheten att utveckla sitt län. Det är
            odemokratiskt, och min förhoppning är att det blir en majoritet
            för avslag på den propositionen. Det skulle vara intressant att
            höra vad demokratiministern tycker om det där förslaget.
          </note>
          <note>
            Herr talman! I den svenska naturen finns gott om orörd natur
            som kan erbjuda många upplevelser för turister. I Sverige måste
            vi bli duktigare på att utveckla den turistnäring som naturens
            resurser kan erbjuda. Andra europeiska länder, bl.a. Österrike,
            har utvecklat sin natur till en resurs för landsbygdsturism.
          </note>
          <note>
            De länder som tar till vara den möjligheten skapar förutsättningar
            för många nya företag som kan etablera nya produkter, nya sysselsättningar
            och nya besöksplatser, vilket ökar sysselsättning och tillväxt
            i regioner som verkligen behöver tillväxt.
          </note>
          <note>
            För att utveckla landsbygdsturism måste vi också se till att
            jordbrukare har förutsättning att få lönsamhet i sina företag.
            Om inte jordbrukare finns som håller landskapet öppet kommer vår
            landsbygd att växa igen, och det gör den väldigt snabbt. Då minskar
            också intresset för turister att besöka landsbygden. Av den anledningen
            bör jordbrukare i stödområde A få samma möjligheter som andra
            företagare att driva sina företag. Förslag finns om en nedsättning
            av sociala avgifter för småföretagare i just stödområde A, och
            det tycker jag är bra, men det bör gälla också både jord- och
            skogsbrukare.
          </note>
          <note>
            Herr talman! Kvinnors företagande är viktigt för
          </note>
          <note>
            Centerpartiet. På vårt initiativ har det inrättats särskilda
            företagarlån för kvinnor. Dessa lån har haft stor betydelse för
            framväxten av flera kvinnliga företagare. Mycket mer finns att
            göra på det området.
          </note>
          <note>
            Bl.a. bör man permanenta det projekt som fanns under två år med
            resurscentrum för kvinnor och kvinnolån. Om dessa möjligheter
            erbjuds finns också möjlighet att kvinnor startar företag på landsbygden.
          </note>
          <note>
            Det är välbehövligt, för i Norrland ser vi hur kvinnor i högre
            grad än män flyttar till storstäderna. Väl känd är väl kvinnobristen
            i Pajala, men de problemen finns också i Ådalen.
          </note>
          <note>
            Centerpartiet har skissat på många olika modeller för att gynna
            företagande i hela landet, och det presenterar vi i flera motioner,
            bl.a. i den regionalpolitiska motionen.
          </note>
          <note>
            En förutsättning för att företag ska vilja bygga upp sin verksamhet
            utanför tätorten är också att infrastrukturen fungerar, och då
            menar jag all infrastruktur: vägar, järnvägar, digitala vägar
            osv. I
          </note>
          <note>
            regeringens infrastrukturproposition finns många förslag som
            jag innerligt hoppas kommer att förverkligas, men jag skulle knappast
            vara en oppositionspolitiker om det inte skulle vara så att jag
            också är missnöjd med vissa delar av den.
          </note>
          <note>
            Västernorrlands län är ett län som bevisligen tillhör de län
            som har den sämsta infrastrukturen. Jag har träffat flera människor
            som under sin semester valt att åka till Höga kusten för att titta
            på vårt nya världskulturarv. Omdömet efteråt har varit: Vilken
            fantastisk natur, men vilka dåliga vägar ni har! Nu kommer inte
            jag att klaga på vägarna hemma! säger folk från södra Sverige.
            Nu har vi blivit lovade resurser för att öka bärighet och tjälsäkra
            vägar, men vi i
          </note>
          <note>
            Centerpartiet anser att det behövs ännu mer resurser för att
            klara det. Vi har under de närmaste tre åren avsatt 6,4 miljarder
            mer än regeringen för att ta igen eftersatt underhåll, förstärka
            den regionala infrastrukturen och bygga bort flaskhalsar på riks-
            och
          </note>
          <note>
            Europavägar.
          </note>
          <note>
            För Västernorrlands del är det väldigt viktigt att järnvägen
            får de resurser som behövs för att den nya
          </note>
          <note>
            Botniabanan ska bli lönsam i framtiden. Det innebär att pengar
            måste avsättas för att rusta Ådalsbanan från
          </note>
          <note>
            Nyland och ned genom Sundsvall och att det byggs triangelspår
            mellan Prästmon och Långsele för att få möjlighet att på ett smidigt
            sätt binda ihop Stambanan med Botniabanan. Det behövs för att
            förbindelserna ska fungera både i nord-sydlig riktning och i östvästlig.
            Vi har lite lätt i Sverige att bygga infrastrukturen så att den
            bara fungerar i nord-sydlig riktning. När infrastrukturen är i
            gott skick och förutsättningarna för att starta företag har förbättrats
            är jag övertygad om att befolkningen kommer att öka i mitt län
            och även i övrig glesbygd.
          </note>
          <note>
            Till sist, herr talman, vill jag ta upp detta: I samband med
            försvarsnedläggningen lovades de orter som drabbades att de skulle
            få ersättningsjobb. Än har vi inte sett mer än ett fåtal jobb
            av de utlovade till
          </note>
          <note>
            Sollefteå. Nu vill vi snabbt se att regeringen tar sitt ansvar
            och utlokaliserar jobb. Det finns många statliga verk och myndigheter
            som mycket väl skulle kunna flytta ut från Stockholm. Centerpartiet
            har listat befintliga verk och myndigheter som helt eller delvis
            kan utlokaliseras till andra delar av landet.
          </note>
          <note>
            Vid frågestunden i går sade kulturministern, som hade på sin
            lott att svara på övergripande frågor, att regeringen i alla lägen
            försöker hitta andra placeringar än i de överhettade områdena
            när det gäller placering av verk och myndigheter. I Västernorrland
            ser vi fram emot att dessa ord kommer att bli verklighet.
          </note>
          <note type="speaker">
            Anf. 9 INGEGERD SAARINEN (mp):
          </note>
          <note>
            Herr talman! När vi satte i gång med att fundera på arbetet kring
            den regionalpolitiska propositionen var vi tvungna att försöka
            tänka ut: Vad är det allra viktigaste nu för att vända situationen,
            som ju är väldigt allvarlig? Vi i Miljöpartiet kom fram till att
            det finns fyra oerhört viktiga strukturella områden som man måste
            satsa klokt på. Det gäller infrastruktur, det gäller utbildning,
            det gäller företagens villkor och det gäller servicen i glesbygden.
          </note>
          <note>
            När det gäller infrastrukturen handlar det om olika saker, men
            ingen har kunnat misslyckas med att höra nödropen från glesbygden
            framför allt, nu när klimatförsämringarna, som det verkar, gör
            satsningar på vägnätet ännu mer nödvändiga än vi någonsin har
            trott förut.
          </note>
          <note>
            Vi har tagit fasta på dessa nödrop och har velat satsa väldigt
            mycket på landsbygdens vägnät. Vi har också fått igenom, i budgetpropositionen,
            åtgärder som syftar till att människor ska kunna komma fram året
            runt på hela vårt vägnät och att industrin ska kunna köra sina
            transporter när de behöver och önskar det.
          </note>
          <note>
            Vi har alltså åstadkommit ett landsbygdspaket som föreslår stora
            satsningar, men det som har gått igenom i infrastrukturpropositionen
            tycker vi inte är tillräckligt. Vi vill alltså där ha mer pengar
            till tjälsäkring, bärighet och rekonstruktion.
          </note>
          <note>
            Våra förslag på det här området inriktar sig på fem huvudsakliga
            delar. De är till att börja med framkomlighet året runt på alla
            vägar för lätt trafik. Behovet där, kan man säga om man nu ska
            sammanfatta det, bedöms vara 1 miljard kronor. Det är full bärighet
            året runt på viktiga näringslivsvägar. Det är bärighetshöjning
            på dem, och den beräknas till 3 miljarder kronor. Det är upprustning
            och tjälsäkring som beräknas till 17 miljarder kronor. Sedan har
            vi begränsning av tjälrestriktioner till max tre veckor per år
            på övriga vägar, och behovet där har vi sett som
          </note>
          <note>
            2,5 miljarder. I det ingår beläggning av prioriterade grusvägar.
            Vi har bedömt behovet på det området till
          </note>
          <note>
            2 miljarder kronor.
          </note>
          <note>
            Slutligen har vi anpassning av äldre huvudvägar till dagens trafiklaster.
            Man lastar sedan 1974 betydligt mer på de tunga bilarna än vad
            man tidigare gjort, och det får effekter på vägnätet. Vi har beräknat
            medelsbehovet för att anpassa vägarna till 5 miljarder kronor.
          </note>
          <note>
            Sammantaget innebär det här ett åtgärdsbehov om ca 30 miljarder
            kronor under planeringsperioden.
          </note>
          <note>
            Detta borde ingå i den ekonomiska planeringsramen i stället för
            de 17 miljarder kronor som är föreslagna.
          </note>
          <note>
            Vi menar att godstrafiken på järnväg behöver stora investeringar.
            Det handlar framför allt om kapaciteten på det nord-sydliga huvudstråket
            genom Sverige. Järnvägen har ju en nyckelroll i miljöanpassningen
            av trafiksystemen, och därför vill jag också påpeka vikten av
            att Norrbotniabanan byggs så snart som möjligt och av att samordningen
            mellan trafikslagen förbättras.
          </note>
          <note>
            Det är givet att de orter som ligger norr om Botniabanan får
            ett mycket sämre konkurrensläge innan också Norrbotniabanan blir
            färdigbyggd. Den väg som vi nu följer är dock egentligen omöjlig,
            för både gods- och persontrafikarbetet ökar hela tiden mycket.
          </note>
          <note>
            Miljöpartiet vill naturligtvis att så många människor som möjligt
            ska ha tillgång till bra och effektiva kommunikationer, men inte
            till priset av global miljöförstöring och lokala problem som att
            Östersjön dör, luftrörsproblem, buller, försurning, marknära ozon
            osv. Därför vill vi investera i nya system innefattande effektiva
            alternativ för medborgarna med omedelbar verkan.
          </note>
          <note>
            Ett förslag som jag har försökt driva i den regionalpolitiska
            propositionen med liten men dock någon framgång är att samordningen
            av transporterna i glesbygden måste förbättras. När man besöker
            en liten by pratar människorna där om att det passerar massor
            med biltransporter men att de inte är tillgängliga.
          </note>
          <note>
            Varje transport har sitt eget mål och sitt eget syfte.
          </note>
          <note>
            Det gäller både för varutransporter och för persontransporter
            av olika slag.
          </note>
          <note>
            Kloka personer i befolkningen funderar över om inte detta går
            att samordna, så att dessa transporter kan utnyttjas också av
            andra som behöver dem. Varför ska varje företag ha sin egen transport,
            som de andra inte kan utnyttja?
          </note>
          <note>
            Jag har lyckats få in dessa tankar i Kollektivtrafikkommittén,
            som ska titta på möjligheterna till effektivare samordning på
            det här området. Det har gjorts betydande insatser i form av goda
            experiment på det här området, bl.a. genom något som kallas
          </note>
          <note>
            Kruxa. Man har där lyckats att till oförändrad kostnad i hög
            grad höja servicegraden genom att på ett bättre sätt utnyttja
            de transporter som redan sker. Det här måste vi titta på.
          </note>
          <note>
            Jag vill också peka på vikten av att miljövänliga koldioxidneutrala
            drivmedel får komma fram. Reglerna har hittills förhindrat framväxten
            av koldioxidneutrala drivmedel, utom i vissa små nischer och hos
            vissa producenter som regeringen har favoriserat.
          </note>
          <note>
            Regeringen har pekat ut vissa produkter, den biogas som produceras
            av kommunerna, några tillverkare av
          </note>
          <note>
            RME och ett par etanolproducenter. Dessa producenter har fått
            befrielse från både energiskatt och koldioxidskatt. Övriga producenter
            som velat komma in på marknaden har inte fått någon skattelättnad
            alls.
          </note>
          <note>
            En sådan här politik är förkastlig. Vill man ha en utveckling
            på området måste man skapa öppna förfaranden och rättvisa regler,
            som gör att alla producenter har chansen att delta i konkurrensen
            för att få fram drivmedel med de miljöegenskaper som samhället
            behöver.
          </note>
          <note>
            Drivmedelsområdet har skötts på ett oerhört märkligt sätt. Jag
            hoppas för miljöns och framtidens skull att detta nu rättas till.
            Vi har, som ni säkert har lagt märke till, fått en öppning för
            detta i budgetpropositionen. Det har där uttalats att alla koldioxidneutrala
            drivmedel ska befrias från koldioxidbeskattningen. Vi fick löfte
            om ett sådant framsteg redan
          </note>
          <note>
            1999, och nu ska det väl äntligen bli så att regeringen sätter
            i gång med detta. Vi har också fått ett löfte om att pilotprojektdispanserna
            för alternativa drivmedel ska få rimliga regler, vilka inte som
            nu utestänger majoriteten av producenterna och favoriserar en
            liten grupp.
          </note>
          <note>
            Jag hann inte gå in på den regionalpolitiska propositionen.
          </note>
          <note type="speaker">
            Anf. 10 BIRGITTA SELLÉN (c) replik:
          </note>
          <note>
            Herr talman! Jag håller fullständigt med Ingegerd
          </note>
          <note>
            Saarinen om att det är oerhört viktigt att de här drivmedlen
            ses över och att vi får fram alternativen. Men
          </note>
          <note>
            Rom byggdes inte på en dag. Jag har en fråga till
          </note>
          <note>
            Ingegerd Saarinen. Miljöpartiet har aviserat att man vill höja
            bensinpriset väldigt kraftigt. Hur förklarar
          </note>
          <note>
            Miljöpartiet det för alla dem som bor i glesbygd och som är starkt
            beroende av sin bil på grund av att det där inte finns någon kollektivtrafik?
            De måste utnyttja sin privata bil för att ta sig till sina jobb
            osv.
          </note>
          <note>
            Jag tänker inte bara på jobbresor, som man kan göra avdrag för,
            utan även på pensionärer, arbetslösa, barn som ska skjutsas osv.
            Det blir stora kostnader för dem i glesbygd.
          </note>
          <note type="speaker">
            Anf. 11 INGEGERD SAARINEN (mp) replik:
          </note>
          <note>
            Herr talman! I budgetpropositionen krävde vi en kompensation
            för glesbygdsbor för detta. Vi fick inte igenom det. Jag vill
            också säga att det som Birgitta
          </note>
          <note>
            Sellén pratar om är ett av skälen till att jag är utomordentligt
            upprörd över situationen för alternativa drivmedel och hur den
            har hanterats. Det som vi vill komma fram till genom höjning av
            drivmedelskostnaderna är naturligtvis att de alternativa koldioxidneutrala
            drivmedlen ska få bättre villkor och bli konkurrenskraftiga.
          </note>
          <note>
            Men så länge staten med konstiga och dåliga regler faktiskt förhindrar
            framväxten av alternativa drivmedel når vi ingen framgång på det
            här området.
          </note>
          <note>
            Därför måste vi se till att reglerna för förnyelsebara och miljövänligare
            drivmedel förbättras, samtidigt som vi arbetar med höjningar av
            fossila drivmedel.
          </note>
          <note>
            Man måste arbeta tillsammans med detta. Så har hittills inte
            skett, och det beklagar jag djupt.
          </note>
          <note type="speaker">
            Anf. 12 BIRGITTA SELLÉN (c) replik:
          </note>
          <note>
            Herr talman! Jag håller fullständigt med också i de avseendena.
            Även vi i Centerpartiet jobbar med detta. Men jag fick inget svar
            på hur Miljöpartiet förklarar att man vill höja bensinpriset så
            kraftigt. Det gäller även för dem som bor långt upp i Norrland
            och som behöver kunna ta sig till olika platser med hjälp av bilen.
            Det ska vara möjligt för dem att ta bilen. De ska inte känna att
            de inte kan göra det därför att det blir alldeles för dyrt.
          </note>
          <note type="speaker">
            Anf. 13 INGEGERD SAARINEN (mp) replik:
          </note>
          <note>
            Herr talman! Till att börja med har bensinpriset visserligen
            ibland höjts av bensinbolagen, men det har inte höjts skattevägen.
            Det som hände förra året var att det lades ytterligare 10 öre
            på dieseln. I vår skatteväxling, tanken att arbete ska beskattas
            lägre och att t.ex. fossila drivmedel som stör miljön ska få högre
            skatt, ingår att miljöförstörande produkter som fossila drivmedel
            ska bli dyrare. Men samtidigt ska andra saker bli billigare. Det
            är tänkt att det ska gå jämnt upp. Det är väldigt viktigt att
            detta fungerar.
          </note>
          <note>
            Innebörden av skatteväxlingen är att utvecklingen på de här två
            områdena följs.
          </note>
          <note type="speaker">
            Anf. 14 TUVE SKÅNBERG (kd):
          </note>
          <note>
            Herr talman! Vi har talat om regionalpolitik, och vi har under
            förmiddagen också kommit in på frågor om infrastrukturen och vikten
            av att ha framkomliga vägar. Jag vill använda detta tillfälle
            till att diskutera och lyfta fram frågan om finansieringen av
            vägarna, inte minst mot bakgrund av infrastrukturpropositionen,
            som vi från oppositionen i går tog upp i olika motioner.
          </note>
          <note>
            Enligt budgetlagens huvudregel ska byggandet av vägar och järnvägar
            finansieras med anslag över statsbudgeten. Långsiktiga investeringar
            ska alltså betalas omedelbart med statens löpande inkomster.
          </note>
          <note>
            Riksdagen har dock vid flera tillfällen utnyttjat en undantagsparagraf
            och beslutat om finansiering av infrastrukturen på ett annat sätt
            än genom anslag. Lån i Riksgäldskontoret och på kreditmarknaden
            har jämte avgiftsfinansiering och samfinansiering gjort att dessa
            investeringar nu inte uteslutande belastar statsbudgeten. Det
            finns ytterligare en möjlighet genom att man upprättar ett partnerskap
            med den privata sektorn, det vi brukar kalla för public-private
            partnership eller PPP.
          </note>
          <note>
            PPP är en finansieringsform som har många olika fördelar och
            som regeringen med dess stödpartier väljer att inte utnyttja,
            detta trots att det finns goda skäl att tro att näringsminister
            Rosengren gillar idén.
          </note>
          <note>
            Han har talat för den, han har föreslagit den. Vi har fattat
            beslut i trafikutskottet om att man ska finansiera på detta sätt.
            Ändå händer ingenting.
          </note>
          <note>
            Vad är då erfarenheten av effektiviseringar genom
          </note>
          <note>
            PPP-lösningar?
          </note>
          <note>
            I flera länder, bl.a. Storbritannien och Finland, har partnerskap
            mellan den offentliga och den privata sektorn fungerat mycket
            väl i samband med infrastrukturinvesteringar. Inte minst finns
            lärdomar att dra av byggandet av motorvägen mellan Helsingfors
            och Lahtis, där ett internationellt konsortium i hård konkurrens
            lyckades pressa såväl byggtiden som bygg- och underhållskostnaden
            väsentligt. Och man räddade människoliv. Ett av de viktigaste
            argumenten för att påskynda byggandet av motorvägen var att det
            var en mycket olycksdrabbad sträcka.
          </note>
          <note>
            I Sverige fattade riksdagen 1993 på den borgerliga regeringens
            initiativ beslut om att byggandet och driften av Arlandabanan
            skulle ske i ett partnerskap med det privata näringslivet. Den
            finansiella lösningen innehöll ett antal komponenter: anslag,
            villkorslån från staten, riskkapital från offererande privata
            aktörer och lån på kreditmarknaden. Ett privat konsortium svarade
            för byggandet och äger nu rätt att driva Arlandapendeln samt att
            ta upp avgifter för passagerare som reser till Arlanda med andra
            aktörer än Arlandapendeln.
          </note>
          <note>
            Fördelen, utöver att privat kapital ställdes till förfogande,
            var att riskerna för projektet fördelades på ett mycket bättre
            sätt. Dessutom innebar modellen ökad effektivitet i projekterings-
            och byggfasen genom en hård konkurrens i upphandling där även
            utländska aktörer fanns med. Tidsplaner och kostnadsramar hölls
            på ett betydligt bättre sätt än i motsvarande helstatliga infrastrukturprojekt.
          </note>
          <note>
            I fråga om infrastrukturinvesteringar finns det en rad fördelar
            med ett partnerskap mellan staten och det privata näringslivet
            i förhållande till den rena anslagsfinansieringen som jag nämnde
            i början av anförandet. Jag vill nämna följande faktorer:
          </note>
          <note>
            Det blir en jämnare fördelning av kostnader över anläggningens
            livslängd. Det blir en mer ändamålsenlig fördelning av ansvar
            och risktagande mellan olika aktörer. Det minskar den risk som
            staten går in i. Det blir en ökad effektivitet i form av lägre
            kostnader och bättre kvalitet. Det blir en bättre statlig styrning
            och kontroll över projektets kostnader. Dessa långsiktiga åtaganden
            skapar incitament för god kvalitet. Det blir ökade krav på god
            planering.
          </note>
          <note>
            Nackdelarna består främst av risken för högre transaktionskostnader
            i upphandling och finansiering, samt brist på erfarenheter av
            dylika finansieringsmodeller. Men detta kommer med tiden att vara
            hanterbart.
          </note>
          <note>
            Innan det genomförs nya infrastrukturprojekt i partnerskap mellan
            staten och det privata näringslivet måste staten förbereda sig
            mycket noga. Förarbetet inför genomförandet av PPP-projekt är
            tidskrävande.
          </note>
          <note>
            I exemplet med Arlandabanan tog det tre år från start till dess
            att ett avtal var tecknat med ett privat konsortium. Men i gengäld
            gick det så mycket snabbare efter det att avtalet var tecknat.
          </note>
          <note>
            Kristdemokraterna anser att erfarenheterna av partnerskap mellan
            staten och det privata näringslivet är så goda att ett mer omfattande
            och långsiktigt investeringsprogram bör tas fram. Regeringen bör
            därför tillsätta en speciell delegation för infrastrukturinvesteringar
            med alternativa finansieringsmodeller.
          </note>
          <note>
            Den delegationen, menar vi, ska vara klart åtskild från Regeringskansliet,
            få till uppgift att utreda förutsättningar för och uppläggning
            av nya alternativa finansieringsformer för den svenska infrastrukturen,
            samt ta fram ett investeringsprogram med denna typ av finansiering.
            Därefter bör delegationen få till uppgift att leda arbetet med
            genomförandet av programmet.
          </note>
          <note>
            De projekt som väljs ut för denna form av finansiering ska självfallet
            bidra till att uppfylla de av riksdagen fastlagda trafikpolitiska
            målen och behöver därför ingå i myndigheternas flerårsplaner.
            De ska vara väl avgränsade och medge en sammantagen entreprenad
            av såväl byggande som drift och underhåll. Storleken på projekten
            måste vara sådan att det motiverar de eventuellt något högre upphandlingskostnaderna
            och att det därför blir intressant för utländska anbudsgivare.
          </note>
          <note>
            Vi kristdemokrater vill peka på en lång rad intressanta motorvägs-
            och järnvägsprojekt som lämpar sig väl för den nya PPP-lösningen.
            På vägsidan vill jag nämna t.ex. en ny E 4-sträckning mellan Uppsala
            och
          </note>
          <note>
            Hedeby, Norrortsleden i Stockholm, Förbifart Stockholm, Riksväg
            40 mellan Borås och Jönköping, E 6 i norra Bohuslän, E 4 i Sundsvall
            och E 22 genom
          </note>
          <note>
            Blekinge och i Skåne.
          </note>
          <note>
            På järnvägssidan vill jag nämna t.ex. Västkustbanan, Norge-Vänernbanan,
            elektrifieringen av Blekinge kustbana, Ådalsbanans anslutning
            till Botniabanan, Nyköpings- och Östgötalänkarna på Södra stambanan
            samt en järnvägstunnel i Göteborg.
          </note>
          <note>
            Allt detta finns tillgängligt, men regeringen väljer att inte
            i ett enda projekt använda PPP-modellen. Det tycker vi kristdemokrater
            är ett oerhört slöseri med effektivitet, med statens finanser
            och med människoliv.
          </note>
          <note type="speaker">
            Anf. 15 OLLE LINDSTRÖM (m):
          </note>
          <note>
            Herr talman! När jag sitter i min riksdagsbänk och lyssnar på
            partiledardebatter och finansdebatter och hör statsministern och
            finansministern tala om hur bra det går för Sverige och om att
            målet om 4 % arbetslöshet är uppnått undrar jag om hela det geografiska
          </note>
          <note>
            Sverige ingår.
          </note>
          <note>
            Högkonjunktur och ökade skatteintäkter har givetvis givit staten
            bättre finanser, ja t.o.m. överskott.
          </note>
          <note>
            Men Sverige är ju inte enbart staten. Det finns människor och
            företagare också. En del av dessa bor i en glesbygd där klimatet
            är hårdare, avstånden långa och arbetsmarknaden svag. Därför kommer
            jag att ta upp några exempel på hur verkligheten är för människor
            och företagare som dagligen upplever problemen i den delen av
            landet.
          </note>
          <note>
            Vi har haft en negativ befolkningsutveckling i norra Sverige.
            5 000-6 000 personer har flyttat från de fyra nordliga länen varje
            år sedan 1995. Regeringen har avsevärt försvårat möjligheten att
            bo och verka i den här delen. Man har dragit ned i första hand
            i glesbygden när det gäller försvaret, polisväsendet, domstolar,
            skattemyndigheter - ja, listan kan göras hur lång som helst.
          </note>
          <note>
            Nedskärningarna har också drabbat infrastrukturen. Sex års resursbrist
            har drabbat väginvesteringar, men kanske framför allt drift och
            underhåll, vilket i sin tur lett till ökade kostnader för både
            företag och hushåll. Vägavstängningarna har i både tid och antal
            ökat.
          </note>
          <note>
            Efter tre års väntan på den många gånger utlovade infrastrukturpropositionen
            var förhoppningarna stora.
          </note>
          <note>
            Men tyvärr blev resultatet otillräckligt.
          </note>
          <note>
            I Region Nord talade vägdirektören för ett halvår eller kanske
            ett år sedan om att 7 miljarder kronor behövdess enbart för att
            klara den eftersläpning som fanns förutom det dagliga driftunderhållet.
            Med den nu föreslagna propositionen kommer Vägverket i bästa fall
            att hinna i kapp eftersläpningen fram till
          </note>
          <note>
            2007-2008. Under tiden får människor och företagare leva med
            mer eller mindre oframkomliga vägar, vilket innebär sämre miljö,
            högre bränsleförbrukning och ökade reparationskostnader.
          </note>
          <note>
            Herr talman! Tre regionalpolitiska utredningar under de senaste
            15 åren har gemensamt kommit fram till att den förda regionalpolitiken
            med selektiva stöd inte varit framgångsrik och inte givit valuta
            för de insatser som gjorts. Den senaste som blev klar för ett
            år sedan konstaterade att kompensationspolitiken hade gjort sitt
            och att det krävdes förslag om stimulerat företagande och entreprenörskap.
          </note>
          <note>
            Kortsiktiga sysselsättningsåtgärder måste ersättas med grundläggande
            förutsättningar för företagsamhet och långsiktig tillväxt. Utredningens
            förslag var bra och borde ha accepterats av regeringen och statsrådet
          </note>
          <note>
            Messing. I stället för regional utjämning för tillväxt i hela
            landet innefattar propositionen samma gamla understöds- och kompensationspolitik
            som tidigare.
          </note>
          <note>
            Dessutom anser tydligen regeringen att stöd till kommunerna och
            deras konkursmässiga bostadsföretag tillhör regionalpolitiken.
          </note>
          <note>
            Vilken regional utjämnings- eller utvecklingseffekt har detta?
            Naturligtvis ingen.
          </note>
          <note>
            Däremot är det lilla steg åt rätt håll som regeringen tagit när
            det gäller nedsatta socialavgifter för företag inom stödområde
            A positivt. Problemet är att det inte gäller samtliga företag.
          </note>
          <note>
            Regeringen har vid många tillfällen hävdat att
          </note>
          <note>
            EU-kommissionen inte tillåtit denna stödform, medan kommissionens
            direktorat påstår att den svenska regeringen aldrig intresserat
            sig för eller har varit särskilt angelägen för att få en lösning
            till stånd.
          </note>
          <note>
            Under alla förhållanden har EU inte några synpunkter på åtgärder
            som ligger under gränsen för försumbart stöd. Därför är det mycket
            förvånande att regeringen har undantagit jord-och skogsbruk, fiskenäringen
            samt transportnäringen i propositionen.
          </note>
          <note>
            Självfallet är också dessa berättigade till lägre socialavgifter.
          </note>
          <note>
            Herr talman! Ett annat ämne som engagerar och berör norrbottningarna
            är de höga och ständigt ökade energi- och bränsleskatterna. Anledningen
            är att ett hushåll i Norrbotten förbrukar dubbelt så mycket energi
            jämfört med ett hushåll i södra delarna av landet. Transportavstånden
            ger i stort sett samma effekt.
          </note>
          <note>
            Varje 1-öring i höjd energiskatt blir 2 öre i norr, och ungefär
            detsamma gäller för bränsleskatterna.
          </note>
          <note>
            Det är hög tid att vi får en förändring så att dessa punktskatter
            sänks till en rimlig nivå.
          </note>
          <note>
            Som norrbottning och bodensare känner jag mig föranlåten att
            också ta upp omställningsarbetet med anledning av regementsnedläggningarna.
            I november
          </note>
          <note>
            1999 beslutade riksdagen på förslag av regeringen att kommuner
            med särskilda omställningsproblem med anledning av strukturomvandlingen
            inom Försvarsmakten skulle erhålla ersättningsjobb.
          </note>
          <note>
            Totalt skulle 1 300 statliga arbetstillfällen och
          </note>
          <note>
            1 000 i privat verksamhet tillkomma. Boden skulle få
          </note>
          <note>
            75 statliga tjänster och 450 nya jobb i privat verksamhet. Det
            har ni gått två år sedan beslutet fattades och drygt ett år sedan
            förbandsnedläggningarna genomfördes. Fortfarande har inga synbarliga
            etableringar skett. Jag får ofta höra att arbete pågår och att
            beslutet ska genomföras. Ja, givetvis, men när?
          </note>
          <note>
            Regeringens senfärdighet och oförmåga att genomföra fattade beslut
            är förödande för de kommuner som drabbats. Många kompetenta personer
            och deras familjer har tvingats att söka sig till andra delar
            av landet. Jag förväntar mig att betänketiden på två år nu är
            tillräcklig och att näringsministern och regeringen engagerar
            sig, tar beslutet på allvar och kommer till skott.
          </note>
          <note>
            Herr talman! Den kritik som jag har framfört på ett antal områden
            har betydelse för möjligheten att bo, verka och känna trygghet
            i tillvaron i de delar av landet som är särskilt utsatta. Det
            är ingalunda de enda orsakerna till den negativa befolkningstrend
            som har pågått sedan 1995, men de påverkar givetvis.
          </note>
          <note>
            Därför har vi i motioner när det gäller regionalpolitik och infrastruktur
            lagt fram en del förslag som skiljer sig väsentligt från regeringens
            förslag. Vi tycker att glesbygden måste få en bättre utveckling.
          </note>
          <note>
            Min bestämda uppfattning är att om hela Sverige ska leva, om
            vi vill ha ett öppet landskap, om vi ska kunna ta vara på våra
            naturresurser, så måste större vikt läggas i den vågskål som representerar
            de glest bebodda områdena i landet.
          </note>
          <note type="speaker">
            Anf. 16 INGEGERD SAARINEN (mp) replik:
          </note>
          <note>
            Herr talman! Jag instämmer i Olle Lindströms problemformulering
            när det gäller sänkta arbetsgivaravgifter. Vi lyckades att få
            ned arbetsgivaravgifterna med 15 % i stödområdena, och det tar
            Miljöpartiet åt sig äran av. Precis som Olle Lindström säger var
            det ingenting som regeringen prioriterade eller ens ville åstadkomma
            - därav krånglet med EU och de halvhjärtade försöken att få igenom
            detta i EU. Men egentligen ville man inte ha det. Vi fick i alla
            fall igenom det i den regionalpolitiska propositionen, och det
            är jag glad över.
          </note>
          <note>
            Men jag blir lite fundersam över Olle Lindströms prat om jordbruket.
            Tycker Olle Lindström att jordbruket får för lite stöd i EU-länderna?
          </note>
          <note>
            På grund av EU-regler medges inte dessa nedsättningar inom jordbruket,
            det sätter sig EU emot. Hur föreslår Olle Lindström att man ska
            gå till väga med detta?
          </note>
          <note type="speaker">
            Anf. 17 OLLE LINDSTRÖM (m) replik:
          </note>
          <note>
            Herr talman! När det gäller nedsättningen av socialavgifter finns
            det en gräns för försumbart stöd som är ganska hög. Naturligtvis
            anser jag att det är viktigt att alla företagare omfattas. Inom
            jord- och skogsbruk och transportnäringen finns det också företagare.
          </note>
          <note>
            Varför skulle de uteslutas när möjligheten finns?
          </note>
          <note>
            Genom en förhandling skulle man också kunna gå över gränsen,
            om man så ville.
          </note>
          <note>
            Jag har engagerat mig i dessa frågor under många års tid. Jag
            har fört samtal med kommissionens direktorat. Jag har dokument
            därifrån som anger vad som gäller, och detta har jag hävdat för
            regeringen vid flera tillfällen. Dessutom har jag fört interpellationsdebatter
            i frågan. Jag vet alltså vilka regler som gäller. Därför förvånar
            det mig att man inte har tagit med samtliga företag.
          </note>
          <note type="speaker">
            Anf. 18 INGEGERD SAARINEN (mp) replik:
          </note>
          <note>
            Herr talman! Den information som jag har inhämtat är i alla fall
            att det inte får utgå några fler stöd till jordbruket, eftersom
            det redan har så mycket stöd.
          </note>
          <note>
            Därför var det inte möjligt att genomföra en nedsättning. Om
            Olle Lindström har andra informationer vore det väldigt bra att
            få konkreta upplysningar om det.
          </note>
          <note type="speaker">
            Anf. 19 OLLE LINDSTRÖM (m) replik:
          </note>
          <note>
            Herr talman! Man har möjlighet att medge nedsättning upp till
            den försumbara stödgränsen som ligger på 100-1 000 euro under
            tre år. Jag tycker att det är märkligt att man i den näringspolitiska
            utredningen - som lade fram sitt förslag för ett år sedan -
          </note>
          <note>
            inte har tagit reda på det här. Sedan utredningen redovisades
            har man haft ett år på sig att ta reda på dessa saker. Likväl
            har man inte gjort det.
          </note>
          <note>
            Man har t.o.m. lämnat en helt felaktig motivering i propositionen.
            Man säger att på grund av att det utgår transportstöd skulle åkerinäringen
            inte kunna få nedsatta socialavgifter. Men transportstödet går
            ju till transportköpare och inte till dem som utför transporterna.
            Det finns många felaktiga motiveringar i propositionen som gör
            att jag undrar om man inte är kompetent att ta reda på vad som
            gäller.
          </note>
          <note type="speaker">
            Anf. 20 ERLING WÄLIVAARA (kd):
          </note>
          <note>
            Herr talman! De flesta av oss är överens om att hela landet ska
            leva. Men när vi debatterar hur det ska göras möjligt skiljer
            vi oss åt. För somliga verkar det vara mera en läpparnas bekännelse
            än praktisk politik och handling. Men jag hoppas att vi alla kan
            vara överens om att de yttre förutsättningarna inte är riktigt
            lika i hela landet. Olika regioner har olika förutsättningar.
          </note>
          <note>
            Norrbotten, som upptar en fjärdedel av landets yta, har sina
            speciella förutsättningar. Klimat och avstånd är två faktorer
            som påverkar förutsättningarna och situationen. Avstånden är långa
            till det mesta för de flesta. På många orter finns inte några
            allmänna kommunikationer att tillgå. Bilen är det enda alternativet.
          </note>
          <note>
            Klimatet är inte heller detsamma i hela landet.
          </note>
          <note>
            Långa och kalla vintrar i norra Sverige gör att kostnaderna för
            energi blir mycket högre, ja, dubbelt upp mot vad de är i Skåne.
          </note>
          <note>
            Herr talman! Jag tror inte på några enstaka punktåtgärder eller
            brandkårsutryckningar för att lösa glesoch landsbygdens problem.
            Ska vi kunna ge hela landet en reell möjlighet att utvecklas och
            överleva, behövs ett batteri av konstruktiva och offensiva framåtsyftande
            åtgärder. Gammal skåpmat duger inte längre.
          </note>
          <note>
            Tyvärr finns det inte mycket av offensiva satsningar och konkreta
            förslag i regeringens proposition
          </note>
          <note>
            En politik för tillväxt och livskraft i hela landet. Fortfarande
            verkar regeringen tro att bara vi ger bidrag till glesbygdslänen
            så löser det sig. Det finns förvisso några små korn av positiva
            förslag i propositionen, men ack så få. Satsningen på turismen
            är i alla fall ett sådant korn.
          </note>
          <note>
            Men, herr talman, tyvärr faller regeringen återigen in i gammal
            skåpmatspolitik. Jag tänker på regeringens förslag i propositionen
            att ge ett särskilt statligt stöd på 36 kr per person om eller
            när de flyttar från sin kommun. Dessa 36 kr per person ska kommunen
            få efter det att befolkningsminskningen i kommunen minskat med
            mer än 5 % under den senaste tioårsperioden. Visst kan det vara
            lite plåster på såren för drabbade kommuner, men jag har oerhört
            svårt att se det offensiva i en sådan åtgärd. Hur kan en sådan
            åtgärd utveckla regionen? Snarare handlar det om att förlänga
            lidandet, för att inte säga främja avvecklingen. Befolkningsminskningen
            torde också få konsekvenser i den kommunala skatteutjämningen.
            Inte är det heller särskilt offensivt att staten går in och löser
            ut tomma lägenheter ute i landet.
          </note>
          <note>
            Herr talman! Det är inte mer bidrag som löser glesbygdens och
            landsbygdens problem. Ska befolkningsutvecklingen kunna vändas
            behövs offensiva åtgärder.
          </note>
          <note>
            Knappast någon i Norrbotten ropar längre efter mer bidrag och
            allmosor. Detta naturresursrika län med dess skog, malm och vattenkraft
            - näringar som byggt upp välfärden i Sverige under årtionden -
            frågar i stället efter bättre villkor och förutsättningar för
            företagen, för jord- och skogsbruk, för de enskilda människorna
            ute i landsbygden så att de kan leva.
          </note>
          <note>
            Förutsättningar som gör det möjligt för oss att konkurrera på
            lika villkor är nödvändiga, inom landet men också med våra grannländer.
          </note>
          <note>
            Herr talman! Kristdemokraterna har i sitt budgetförslag tagit
            upp flera konkreta förslag som skulle göra det möjligt för lands-
            och glesbygdskommunerna i landet att utvecklas och fortleva.
          </note>
          <note>
            Regeringens sänkning av arbetsgivaravgiften i stödområde A är
            bra, men det är samtidigt ett erkännande av att beslutet om att
            ta bort den åttaprocentiga nedsättningen i de sociala avgifterna
            för tillverkande företag i norra Sverige var felaktigt. Företagen
            i
          </note>
          <note>
            Norrbottens inland förlorade hundratusentals kronor under de
            två år som förbudet gällde.
          </note>
          <note>
            Kristdemokraterna föreslår bättre villkor för alla företag i
            hela landet genom en sänkning av arbetsgivaravgiften med ytterligare
            tio procentenheter för lönesummor upp till 900 000 kr. Här har
            EU ingenting att invända mot en generell sänkning i hela landet.
          </note>
          <note>
            En annan åtgärd är att sänka energi- och drivmedelsskatterna.
            Självklart ska villkoren för alternativa bränslen förbättras.
            Det är en självklarhet. Vi föreslår sänkt dieselskatt för jordbruks-
            och anläggningsmaskiner med 53 öre per liter, vilket innebär en
            kostnad på ungefär 2:50 kr per liter. Vi föreslår också en generell
            sänkning av dieselskatten över hela riket, som
          </note>
          <note>
            EU inte heller har något att invända mot, med 25 öre per liter.
          </note>
          <note>
            Vi föreslår också en differentiering av bensinskatten genom en
            sänkning av bensinskatten med 25
          </note>
          <note>
            öre per liter i stödområde A. Det motsvarar en sänkning med 31
            öre per liter inklusive moms. Det här gynnar och ger förutsättningar
            för glesbygdsboende som har långa resor till arbetet och till
            service att leva kvar i sin bygd.
          </note>
          <note>
            Herr talman! Arbetslösheten är hög i Norrbotten.
          </note>
          <note>
            Nya varsel läggs snart sagt varje dag. Enligt länsarbetsnämndens
            senaste rapport varslade sammanlagt elva företag 537 personer
            i Norrbotten om uppsägning under september månad. Mycket talar
            för att en lågkonjunktur står för dörren. Nu behövs offensiva
            satsningar för nya arbetstillfällen.
          </note>
          <note>
            Jag frågar mig: Var finns de utlovade ersättningsjobben till
            Boden och Kiruna efter omstruktureringen av försvaret. Varken
            Kiruna eller Boden har kompenserats fullt ut för de förlorade
            jobben.
          </note>
          <note>
            Det finns många goda idéer i Norrbotten om nya jobb, om regeringen
            skulle förmås att fatta offensiva beslut. Enligt en liten undersökning
            gjord vid Umeå universitet skulle upp till 80 helårsarbeten skapas
            om sportfisket i norr utvecklades. Det här är bara ett litet exempel.
            Tyvärr har regeringen valt att dra laxfiskefrågan i Norrbotten
            i långbänk. Oförmågan att fatta beslut i frågan är beklämmande.
          </note>
          <note>
            Offensiva satsningar på infrastrukturen - vägar och järnvägar
            - behövs nu och inte i slutet på planeringsperioden om befintliga
            företag ska kunna konkurrera inom landet såväl som med utlandet.
          </note>
          <note>
            Ett angeläget projekt är den s.k. Haparandabanan som ska vara
            länken eller handelsporten till våra grannar österut. Ett skyndsamt
            uppdrag till Banverket att utreda, projektera, kostnadsberäkna
            och bygga
          </note>
          <note>
            Haparandabanan är viktigt för Norrbotten.
          </note>
          <note>
            Herr talman! Regionalpolitikens främsta uppgift måste vara att
            bidra till utveckling av livskraftiga regioner i hela landet.
            Enligt kristdemokratisk uppfattning byggs livskraftiga regioner
            när människor med kraft och vilja samverkar lokalt i ett underifrånperspektiv.
          </note>
          <note type="speaker">
            Anf. 21 INGEGERD SAARINEN (mp) replik:
          </note>
          <note>
            Herr talman! Miljöpartiet har i laxfiskefrågan föreslagit att
            laxfisket ska reserveras för uppväxtälvarna och att man inte ska
            ha ett laxfiske i Östersjön. I stället kan man "pensionera" laxfisket
            i Östersjön. Vi får nu se hur det går med dioxinet, men innan
            den frågan blev aktuell var förslaget sådant.
          </note>
          <note>
            Jag undrar: Hur ställer sig Erling Wälivaara till tanken att
            laxen ska reserveras för uppväxtälvarna och dessutom till tanken
            att Fiskeriverket inte ska ha så stort inflytande över bestämmelserna
            för laxfisket, eftersom laxen går upp vid väldigt olika tidpunkter
            i olika älvar?
          </note>
          <note type="speaker">
            Anf. 22 ERLING WÄLIVAARA (kd) replik:
          </note>
          <note>
            Herr talman! När det gäller laxfiskefrågan är jag helt överens
            med Ingegerd Saarinen. Ingegerd Saarinen kanske känner till att
            jag har engagerat mig mycket i frågan. Det var därför som jag
            också nämnde att man skulle kunna generera 180 helårsarbeten uppe
            i norr om man gjorde någon eller några av älvarna till sportfiskeälvar.
          </note>
          <note>
            Jag har tagit upp frågan med jordbruksministern, och hon har
            gett uppdraget, vad jag vet, till länsstyrelsen att se över frågan
            för att man ska kunna bli ense i den.
          </note>
          <note type="speaker">
            Anf. 23 INGEGERD SAARINEN (mp) replik:
          </note>
          <note>
            Herr talman! Jag fick inte riktigt svar på frågan om Erling Wälivaara
            är överens med oss om att man borde reservera laxfisket för uppväxtälvarna.
          </note>
          <note type="speaker">
            Anf. 24 ERLING WÄLIVAARA (kd) replik:
          </note>
          <note>
            Herr talman! Jag tyckte att jag svarade på den frågan. Det är
            helt i linje med vad jag har verkat för.
          </note>
          <note type="speaker">
            Anf. 25 LENNART KLOCKARE (s):
          </note>
          <note>
            Herr talman! Fru talman! Bodens kommun har under de senaste åren
            drabbats av två stora beslut:
          </note>
          <note>
            nedläggningen av Bodens sjukhus och försvarsbeslutet under föregående
            år. Försvarsbeslutet innebar en minskning av antalet anställda
            med 500-600 personer.
          </note>
          <note>
            I samband med försvarsbeslutet lovades Bodens kommun 75 statliga
            jobb och 425 jobb inom den privata sektorn. I fråga om statliga
            jobb har några tillkommit inom Försvarsmakten. Ekonomi och löneadministration
            har förlagts till Boden. Det finns andra etableringar som är aktuella,
            där det dock kommer att bli betydligt färre jobb än vad som planerats
            från början. De arbetstillfällen som erhållits inom den privata
            sektorn har till i dag givit ca 25 jobb. Det är på samma sätt
            här; flera etableringar är på gång men det har inte blivit något
            konkret resultat än.
          </note>
          <note>
            Herr talman! Från kommunens sida har man arbetat på ett konkret
            och engagerat sätt för att strukturera om samhället till ett mer
            differentierat näringsliv och till ökad privat verksamhet. Under
            de senaste två åren har kommunen skapat ungefär 275 nya arbetstillfällen.
          </note>
          <note>
            Jag tvivlar inte på att regeringen kommer att uppfylla det löfte
            man har givit i samband med försvarsbeslutet. Men jag skulle vilja
            att regeringen genom omställningsgruppen nu kunde börja redovisa
            de konkreta etableringarna den närmaste tiden. Bodens kommun kommer
            under de närmaste dagarna att lämna in en ansökan med förslag
            till olika åtgärder som kräver regeringens medverkan. I ansökan
            finns många projekt upptagna, men jag skulle vilja peka på några
            projekt som vore av stor betydelse om de kunde etableras i Boden.
          </note>
          <note>
            Herr talman! Det första jag tänker på är ett centrum för geografiskt
            informationssystem och informationsteknik. Jag kommer att kalla
            det GIS i fortsättningen. Inom kommunen och i regionen finns det
            en stor kunskap i fråga om GIS. Området har en stark kommersiell
            potential, och redan i dag finns det en omfattande verksamhet
            i länet. GIS lyfts fram som ett prioriterat område inom det regionala
            tillväxtavtalet för Norrbotten. Luleå tekniska universitet har
            en framträdande position inom GIS-relaterad forskning och utveckling
            med Nordens enda professur på området.
          </note>
          <note>
            Genom medel från regeringen har Boden genomfört en förstudie
            för att se på möjligheterna att etablera ett stödcentrum inom
            GIS förlagt till Boden. Förstudierna är avslutade och redovisade,
            och efter ytterligare diskussioner föreslås att stödcentrumet
            bildas med Statens lantmäteriverk som huvudman. En alternativ
            lösning är att Luleå tekniska universitet är huvudman för verksamheten.
            Länsstyrelsen, Lantmäteriverket och andra tillstyrker förslaget.
            Inledningsvis skulle det ge 15-20 arbetstillfällen vid centrumet,
            men på längre sikt kommer ett betydligt större antal nya arbetstillfällen
            att skapas inom den privata sektorn.
          </note>
          <note>
            Det andra jag vill lyfta fram är etableringen av ett miljötekniskt
            centrum för fyrkantsområdet och övriga kommuner i länet med placering
            i Boden. Det finns en del analyser som behöver göras för att skapa
            en kraftsamling runt miljöteknik. Det här anser jag vara en del
            i omställningsgruppens arbete.
          </note>
          <note>
            Det tredje jag vill ta upp är att inrätta ett försvarshistoriskt
            museum. Kommunen har tillsammans med andra intressenter utrett
            förutsättningarna för utveckling av det militära arvet sett ur
            ett kulturhistoriskt perspektiv. Detta ligger i linje med det
            garnisonsmuseum som redan finns inrättat. Även detta anser jag
            ligga inom ramen för omställningsgruppens arbete.
          </note>
          <note>
            Herr talman! Jag har haft förmånen att vara ute i
          </note>
          <note>
            Norrbotten och presentera både den regionalpolitiska propositionen
            infrastrukturpropositionen. Propositionerna har i huvudsak tagits
            emot väldigt positivt. Det är klart att det är glädjande att regeringen
            nu gör så stora satsningar inom de här områdena. Det är nödvändigt
            att skapa starka regioner och kommuner så att alla delar av landet
            har samma förutsättningar att verka och utvecklas. Den kommunala
            skatteutjämningen är därför en grundbult för en solidarisk utjämning
            mellan kommunerna i landet.
          </note>
          <note>
            För kommunerna i östra Norrbotten skulle ett byggande av en ny
            bandel mellan Kalix och Haparanda, en järnväg alltså, den s.k.
            Haparandabanan, få stor betydelse för utvecklingen i området.
            Den nya sträckningen är nödvändig för att rationella järnvägstransporter
            ska kunna ske mellan Sverige, Norge,
          </note>
          <note>
            Finland och Ryssland. En ny Haparandabana bildar tillsammans
            med Norra stambanan och Malmbanan ett integrerat transportsystem
            via Finland och Barentsregionen. Ett byggande av bandelen och
            en elektrifiering av hela sträckan mellan Boden och
          </note>
          <note>
            Haparanda skulle innebära en kraftig effektivisering av godstrafiken
            eftersom det skulle göra det möjligt att trafikera med längre,
            tyngre och snabbare tåg.
          </note>
          <note>
            Bandelen skulle även bidra till utvecklingen av näringslivsverksamheten.
          </note>
          <note>
            I infrastrukturpropositionen finns Haparandabanan upptagen som
            exempel på en åtgärd som kan bli aktuell under den senare delen
            av planeringsperioden.
          </note>
          <note>
            Med hänsyn till hur angelägen bandelen är för järnvägstransporterna
            och för utvecklingen förväntar jag mig att bandelen kommer att
            tidigareläggas i den planering som Banverket har till uppgift
            att presentera för regeringen och som regeringen ska fastställa.
          </note>
          <note>
            Herr talman! Turistnäringen är en av världens snabbast växande
            näringar. Turismen i Sverige omsätter 125 miljarder kronor och
            motsvarar en sysselsättning på över 100 000 årsarbeten. Turismen
            växer och utvecklas ofta utifrån olika lokala "varumärken", t.ex.
            skärgård, snö och vatten. Turismen är som vi alla vet en motor
            för den regionala utvecklingen.
          </note>
          <note>
            I den regionalpolitiska propositionen framgår det att 30 miljoner
            kronor satsas för att bättre utnyttja de fantastiska resurser
            som finns i fjällvärlden och för att utveckla, förädla och marknadsföra
            "varumärket"
          </note>
          <note>
            fjällvärlden. Jag tycker att det här är angeläget och riktigt.
          </note>
          <note>
            Sjöfallsleden är en 15 mil lång återvändsgränd in i fjällvärlden.
            En förlängning av vägen mellan Ritsem och Skjommen, som ligger
            i Norge, skulle få stor betydelse för turismen i fjällvärlden
            och för hela
          </note>
          <note>
            Norrbotten. Redan nu har vi många norska turister i
          </note>
          <note>
            Norrbotten, och ett byggande av vägen skulle öka denna turism.
            Det återstår ca 27 kilometer väg att bygga längs den kraftledning
            som finns i området för att man ska nå fram och sammanbinda vägen
            med den väg som man från norsk sida redan har byggt.
          </note>
          <note>
            Jag anser att Vägverket i sin planering bör beakta de argument
            som regeringen framfört i den regionalpolitiska propositionen
            om marknadsföring av begreppet fjällvärlden. Regeringen bör ta
            hänsyn till detta när den ska fastställa Vägverkets planer.
          </note>
          <note type="speaker">
            Anf. 26 BIRGITTA SELLÉN (c) replik:
          </note>
          <note>
            Herr talman! Lennart Klockare talar om att han tycker att det
            har varit väldigt intressant att kunna åka ut och rapportera om
            regionalpolitiken osv. I det område som Lennart Klockare bor i
            är det ju mycket fråga om stödområde A, och då kommer jag in på
            det här med nedsättningen av socialavgifterna.
          </note>
          <note>
            Både Olle Lindström och jag har ju pläderat för att jord- och
            skogsbrukare skulle räknas in i det där, men EU har varit lite
            negativa. Det finns faktiskt en paragraf, § 87, som vi tycker
            att regeringen kunde ha tagit kontakt med EU-kommissionen för
            att förhandla om. Där står det bl.a. om att när det är viktigt
            för sysselsättningar och när det inte snedvrider konkurrensen
            har man möjlighet att erbjuda detta även till jord- och skogsbruk.
            Varför har man inte gjort så?
          </note>
          <note>
            Kan Lennart Klockare tänka sig att ta kontakt med regeringen
            och påverka dem? Vi har i alla fall motionerat om det.
          </note>
          <note type="speaker">
            Anf. 27 LENNART KLOCKARE (s) replik:
          </note>
          <note>
            Herr talman! Jag tycker att nedsättningen av socialavgifterna
            var en väldigt bra åtgärd. Det gällde ju stödområde A, som naturligtvis
            har störst behov för att kunna konkurrera på någorlunda lika villkor
            med andra delar av landet. Det är jag väldigt glad över.
          </note>
          <note>
            Olle Lindström, Erling Wälivaara och vi socialdemokrater har
            varit på möten i Övertorneå där man har pratat om de här frågorna.
            Jag kan bara säga till kammaren att i Övertorneå skålade man i
            champagne när förslaget kom i propositionen. Det tyckte jag var
            glädjande. De uppskattar det här.
          </note>
          <note>
            När det gäller detta med skogsbruket, jordbruket och transportnäringen
            är den uppfattning som jag har fått att de näringar som inte i
            dag har nedsättning av socialavgifterna är näringar som får ett
            stöd på annat sätt. Något annat har jag inte fått kännedom om.
          </note>
          <note type="speaker">
            Anf. 28 BIRGITTA SELLÉN (c) replik:
          </note>
          <note>
            Herr talman! Förmodligen hade jordbrukarna inte ekonomi att skåla
            i champagne. Det var nog därför som de inte var med, eller också
            hade de inte fått information om det här. Det är nämligen helt
            klart att förbättringar behöver göras. Jag kan inte förstå hur
            man ska kunna driva näringar i områden där allt buskar igen om
            skogs- och jordbruk läggs ned.
          </note>
          <note>
            När det gäller stora satsningar låter kanske 30
          </note>
          <note>
            miljoner i fjällvärlden väldigt stort när man kommer till Gällivare,
            Tärna, osv. Men om man slår ut det över alltihop så tycker jag
            att regeringen i stort sett har duttat ut pengar lite hit och
            dit. Tanken är säkert god, men tror Lennart Klockare att detta
            är något som kommer att ge höga poäng och betyda väldigt mycket
            för regionalpolitiken, och då framför allt i glesbygden?
          </note>
          <note type="speaker">
            Anf. 29 LENNART KLOCKARE (s) replik:
          </note>
          <note>
            Herr talman! De 30 miljoner som man nu satsar för att etablera
            namnet fjällvärlden och skapa forskning kring det tycker jag är
            bra. Dessa pengar kommer ju inte att räcka till alla de åtgärder
            som man behöver göra och som jag föreslår, t.ex. vägen över till
            Norge, för att öka turismen. Dessa 30 miljoner skulle ju inte
            räcka någonvart i det avseendet. Men vad det handlar om är ju
            att etablera begreppet fjällvärlden. Det finns nämligen ett stort
            intresse för fjällvärlden i dag, inte bara för naturupplevelser
            med fiske och annat, utan människor dras dit nu. Och då är de
            pengar som man satsar på marknadsföring och forskning för att
            ta reda på hur man ska lösa dessa problem viktiga i ett inledningsskede.
          </note>
          <note type="speaker">
            Anf. 30 INGEGERD SAARINEN (mp) replik:
          </note>
          <note>
            Herr talman! I våra områden, i stödområdet, är det oerhört viktigt
            med skogen och produkter från skogen. Vi önskar naturligtvis att
            det i stället för bulkexport ska bli förädling och innovationer
            på området.
          </note>
          <note>
            I den regionalpolitiska propositionen lyckades vi få in 20 miljoner
            till träkluster och snickerinäring.
          </note>
          <note>
            Men det finns en mycket oroande sak som jag undrar vad Lennart
            Klockare har för åsikt om, nämligen att det ser ut som att träforskningen
            kommer att monteras ned på ett mycket oroväckande sätt. Träet
            kommer att få mycket sämre villkor framöver. Jag undrar hur
          </note>
          <note>
            Lennart Klockare ser på det.
          </note>
          <note type="speaker">
            Anf. 31 LENNART KLOCKARE (s) replik:
          </note>
          <note>
            Herr talman! Jag har kanske inte samma uppfattning som frågeställaren
            Ingegerd Saarinen att skogsnäringen skulle få mindre resurser
            eller hamna i strykklass på något sätt. Nu är jag inte någon expert
            på sakområdet. Det måste jag vara ärlig och erkänna.
          </note>
          <note>
            Men jag tycker att man måste se den regionalpolitiska propositionen
            och infrastrukturpropositionen som en helhet. De ska kunna ge
            en helhetsbild av hur vi ska kunna lösa de frågor som vi har uppe
            i de glesare, men kanske vackraste, delarna av landet.
          </note>
          <note type="speaker">
            Anf. 32 INGEGERD SAARINEN (mp) replik:
          </note>
          <note>
            Fru talman! De minskade stöden till Trätek tas inte upp i dessa
            propositioner utan snarare i industriforskningspropositionen,
            även om det inte sker uttryckligen. Däremot vet vi att forskningen
            på träområdet kommer att skäras ned. Och detta tycker jag är mycket
            allvarligt. Det var det som jag ville ha Lennart Klockares syn
            på.
          </note>
          <note type="speaker">
            Anf. 33 LENNART KLOCKARE (s) replik:
          </note>
          <note>
            Herr talman! Om Ingegerd Saarinen ska ha min synpunkt på det
            så tycker jag naturligtvis att skogen är en oerhört viktig del
            av näringsverksamheten i
          </note>
          <note>
            Norrland, eftersom vi har god tillgång på skog. Och naturligtvis
            är forskningen om skogen oerhört viktig, och man måste naturligtvis
            utöka förädlingsgraden av den. Om jag personligen ska svara så
            är detta ett område som ligger mig varmt om hjärtat, eftersom
            det är en angelägen del av näringsverksamheten uppe i Norrland.
          </note>
          <note type="speaker">
            Anf. 34 JAN ERIK ÅGREN (kd):
          </note>
          <note>
            Herr talman! När jag på 70-talet flyttade till Ångermanland var
            det därför att det fanns jobb där. När jag lämnar riksdagen en
            gång är jag så lyckligt lottad att jag har ett jobb att gå tillbaka
            till. Jag vet att jag tillhör en gynnad grupp.
          </note>
          <note>
            Bristen på arbete slår hårt mot de flesta orter i
          </note>
          <note>
            Västernorrland. Tyvärr finns det grund för att säga att vårt
            län är det län som blöder mest och förlorat flest invånare sedan
            början av 80-talet.
          </note>
          <note>
            Prognoserna som kommer gör ingen gladare. I
          </note>
          <note>
            gårdagens nummer av Tidningen Ångermanland möts man av en fet
            svart rubrik på första sidan: Dystra framtidsutsikter för Ådalen.
            Kommunernas befolkning halverad om 30 år.
          </note>
          <note>
            Så ser den senaste framtidsprognosen ut för det röda Ådalen i
            Västernorrlands län där socialdemokraterna styrt under massor
            av år.
          </note>
          <note>
            Herr talman! För ungefär ett och ett halvt år sedan hade en del
            länsbor tillfälle att lyssna till näringsminister Björn Rosengren
            när han försökte berätta hur bra det skulle bli i Sollefteå när
            garnisonen lagts ned.
          </note>
          <note>
            Han hade så svaga argument att han behövde hämta förstärkning
            från underjorden i sina försök att få oss att lyssna.
          </note>
          <note>
            Och visst lyssnade vi, men tyvärr har vi tvivlare fått rätt.
            Det bidde inte mycket av Rosengrens löften.
          </note>
          <note>
            Trots flera års det-går-bra-för-Sverige-påståenden från regeringshåll
            är det inte svårt att konstatera att det inte gått så bra för
            Västernorrland. Något radikalt måste göras. Det räcker inte med
            något slags politiska plåster och Albyl för den sjuka som Västernorrland
            lider av. Sjukdomsinsikten är långtifrån vad den borde vara hos
            dem som har ansvaret.
          </note>
          <note>
            Men, herr talman, allt är inte elände. Trots allt ligger Västernorrland
            på medaljplats när det gäller produktion och export. Det är ett
            av de tre bästa i landet. Västernorrland är ett närande och inte
            ett tärande län.
          </note>
          <note>
            Till det som länet bidrar med positivt hör också vattenkraften.
            Varför inte ge de län som producerar vattenkraft den vitamininjektion
            som en återbäring med t.ex. 1 öre per kWh skulle innebära? Det
            är en återbäring som enbart för Sollefteå kommun skulle innebära
            ca 85 miljoner kronor per år, år efter år efter år. En sådan återbäring
            skulle kunna bli en välbehövlig blodtransfusion för att rätta
            till den blodbrist som nu råder i alltför många län och kommuner,
            inte minst i norr.
          </note>
          <note>
            Herr talman! De förslag som regeringen kommer med på olika områden
            innebär inte något större hopp inför framtiden för oss norrlänningar.
            Det är visserligen sant att det inte finns något politiskt parti
            som har ett trollspö att vifta med för att allt ska bli som man
            vill att det ska vara. Men helt klart är att det finns massor
            med ljuspunkter i kristdemokraternas budgetförslag om man jämför
            det med regeringens.
          </note>
          <note>
            Ett centralt mål för den kristdemokratiska regionalpolitiken
            är att skapa förutsättningar för en livskraftig utveckling i hela
            landet, för människor i alla åldrar och med arbetsmöjligheter,
            god vård, service och bra miljö.
          </note>
          <note>
            Kristdemokraterna gör i sitt budgetalternativ omfattande satsningar
            inom prioriterade områden som mer och bättre vård, ökad valfrihet
            för småbarnsfamiljerna, ökat ekonomiskt utrymme för enskilda och
            familjer. Näringsklimatet förbättras, och vägnätet rustas upp.
            Polisen och rättssamhället i övrigt ges bättre förutsättningar
            att ta itu med brottsligheten.
          </note>
          <note>
            Tryggheten för den enskilda måste stärkas på en mängd områden.
            Polis, åklagare, domstolar och kriminalvård behöver mer resurser
            för att kunna ge modborgarna trygghet. För Västernorrlands län
            motsvarar kristdemokraternas förslag 72 nya efterlängtade poliser.
            Närpolis ska inte vara fjärrpolis.
          </note>
          <note>
            Herr talman! Kommunsektorn får med kristdemokraternas politik
            ett tillskott på 4,25 miljarder kronor mer än med regeringens
            politik under treårsperioden.
          </note>
          <note>
            Kristdemokraterna vill inom kommuner och landsting prioritera
            mer resurser till bl.a. skolan, nya vårdplatser inom åldreomsorg
            och sjukvård och kortare vårdköer.
          </note>
          <note>
            För Västernorrlands län medför höjda statsbidrag till landstinget
            totalt 164 heltidstjänster och höjda statsbidrag till länets kommuner
            totalt 336 heltidstjänster.
          </note>
          <note>
            Herr talman! Som ett alternativ till regeringens maxtaxa inom
            den kommunala barnomsorgen vill vi kristdemokrater ge ett ökat
            stöd direkt till alla småbarnsföräldrar. Det är viktigt inte minst
            för oss som bor i glesbygdslänen. De fyra oppositionspartierna
            har enats om en familjepolitisk valfrihetsreform som innebär en
            utveckling av vårdnadsbidraget till ett barnomsorgskonto, som
            från 2002 ger föräldrar möjlighet att fritt välja omsorgsform
            för sina barn. Avdragsrätt för styrkta barnomsorgskostnader införs
            samtidigt för alla barn upp till fem år. Garantibeloppet i föräldraförsäkringen
            ökar från 60 till 150 kr år
          </note>
          <note>
            2002 och till 200 kr år 2004.
          </note>
          <note>
            För oss är jordbruket viktigt, och i våra förslag lyfts den s.k.
            skatteryggsäcken av från jordbruket.
          </note>
          <note>
            Det långvariga förfallet av väg- och järnvägsnät bryts genom
            våra förslag. Totalt ökar anslagen till infrastruktur med 5,7
            miljarder kronor under treårsperioden. Underhåll och nybyggnad
            av vägar och järnvägar får därmed en avsevärd ökning med kristdemokratisk
            politik.
          </note>
          <note>
            Vi måste få vägar som bär året runt. Skogsråvaran måste fram
            i tid. Turisterna måste vilja återvända. Vi som bor där måste
            kunna färdas på ett rimligt sätt året runt. Det är bråttom med
            de satsningarna.
          </note>
          <note>
            Kristdemokraterna föreslår även sänkt gräns för reseavdrag från
            7 000 till 5 000 kr, liksom sänkt energiskatt på bensin med 25
            öre per liter i stödområde A. Det är särskilt viktigt för dem
            som är beroende av den egna bilen för arbetsresor.
          </note>
          <note>
            Kristdemokraternas alternativ gör det tryggare och lättare att
            leva också i Västernorrland. Vi som vill måste kunna bo kvar även
            i glesbygd och skogslän.
          </note>
          <note type="speaker">
            Anf. 35 INGEMAR VÄNERLÖV (kd):
          </note>
          <note>
            Herr talman! Jag tänker tala om Vänersjöfarten och dess problem,
            och som rubrik har jag valt Rädda
          </note>
          <note>
            Vänersjöfarten.
          </note>
          <note>
            Under förra riksmötet ställde jag ett par skriftliga frågor om
            den stagnerande Vänersjöfarten till näringsminister Björn Rosengren.
            I ett skriftligt svar den 3 maj i år slog han fast att "regeringen
            följer
          </note>
          <note>
            Vänertrafikens utveckling för att försäkra sig om att det även
            i framtiden kommer att finnas infrastrukturella förutsättningar
            att bedriva handelssjöfart på
          </note>
          <note>
            Vänern". Detsamma stod att läsa i budgetpropositionen för ett
            år sedan. Dessvärre, herr talman, verkar det mest vara en läpparnas
            bekännelse, ty Vänersjöfarten fortsätter att långsamt demonteras.
          </note>
          <note>
            Detta blir än mer tydligt när man läser den under lång tid utlovade
            infrastrukturpropositionen, som nyligen avlämnats. Där omnämns
            Vänersjöfarten endast med några rader, där regeringen helt kort
            konstaterar att Vänertrafiken tappat marknadsandelar.
          </note>
          <note>
            Men inga åtgärder presenteras för att vända utvecklingen. Under
            tolv år ska 364 miljarder satsas på vägar och järnvägar, men sjöfarten
            ska även fortsättningsvis finansieras genom avgifter.
          </note>
          <note>
            Utredningar visar att inlandssjöfart är det mest samhällsekonomiska
            transportsättet. Det har man klart för sig nere i Europa, där
            man satsar på att flytta gods från vägarna till kanaler och floder.
            Med regeringens politik är utvecklingen den motsatta i Sverige.
          </note>
          <note>
            Regeringen presenterar nu den största samlade satsningen på svensk
            infrastruktur i modern tid. Den görs, enligt propositionen, för
            att främja tillväxt, regional utveckling och omställning till
            ekologisk uthållighet.
          </note>
          <note>
            Samtidigt visar utredningar att det är just inlandssjöfarten
            som kan bidra till en sådan utveckling, och ändå satsas inte en
            krona på denna sjöfart.
          </note>
          <note>
            Herr talman! Detta är illa genomtänkt. För Vänerregionen kan
            den uteblivna satsningen på Vänersjöfarten bli förödande. Den
            mängd gods som transporteras sjövägen till Göteborg motsvarar
            mer än
          </note>
          <note>
            100 000 långtradare om året eller ca 3 000 godståg.
          </note>
          <note>
            Hur mycket av de 364 miljarderna måste man satsa på riksväg 45
            och järnvägen för att klara det trycket?
          </note>
          <note>
            Vänersjöfarten har sedan mitten av 1980-talet tappat konkurrensförmåga
            mot andra transportslag, främst utländsk trailertrafik och järnväg.
            1986 transporterades över 3,5 miljoner ton på Vänern. 15 år senare
            har nästan 1 miljon ton, eller ca 30 %, försvunnit från Vänern
            upp på lastbil eller järnväg. Det sker samtidigt som godsvolymerna
            in och ut ur Vänerns omland stadigt ökar. Totalt var ökningen
            från år
          </note>
          <note>
            1999 till 2000 för de svenska hamnarna 2 %. Med sjöfarten på
            Vänern är det tvärtom. Den har hittills i år minskat med 8 %.
          </note>
          <note>
            Minskningen är så kraftig att den del av näringslivet som är
            beroende av sjöfart känner oro för framtida möjligheter att leverera
            sina produkter respektive ta emot råvaror. Totalt är tiotusentals
            arbetstillfällen beroende av en fungerande Vänersjöfart. De sjunkande
            godsvolymerna har tvingat Vänerhamn att dra ned på servicegraden
            och säga upp folk. Det senaste året har personalstyrkan reducerats
            med 10 %, eller 15
          </note>
          <note>
            personer. Det är en farlig utveckling eftersom Vänerhamn, när
            och om den negativa trenden vänder, riskerar att ej klara av att
            ta emot det gods som då anmäls för ut- eller inlastning.
          </note>
          <note>
            På regeringens uppdrag föreslog en utredare i mars 2000 hur Vänersjöfarten
            skulle kunna bli långsiktigt kommersiellt bärkraftig. Utredaren
            föreslog att staten skulle bidra med halverade lotsavgifter, att
            det norrländska transportstödet ska gälla även för Vänersjöfarten
            samt att 5 miljoner kronor anslås för bildandet av Vänerrådet.
          </note>
          <note>
            Av förslagen i Vänerutredningen är det i praktiken endast bidraget
            till Vänerrådet som infriats. I stället för halverade lotsavgifter
            har dessa höjts med 50 %, trots att en 30-procentig rabatt infördes
            för trafik genom Trollhätte kanal den 1 juli 2000. Det, herr talman,
            blev effekten av att lotstaxan lades om och tidsbaserades. Väntetiderna
            i slussarna bidrog till kraftiga kostnadshöjningar, som ej kompenserades
            av den generella 30-procentiga rabatten. Sedan dess har rabatten
            höjts till 40 %, men eftersom lotstaxan också har höjts tar det
            ena ut det andra. Tyvärr har förändrade regler för transportbidrag
            sammantaget inte haft någon eller endast liten positiv effekt
            på Vänersjöfarten.
          </note>
          <note>
            Endast en liten del av vattenleden och Vänerhamnarna utnyttjas
            för närvarande, varför den samhällsekonomiska kostnaden för att
            öka godsvolymerna på
          </note>
          <note>
            Vänern är mycket låg. Omvänt innebär emellertid varje båt mindre
            på Vänern minst 100 stycken 30-
          </note>
          <note>
            tonslångtradare mer på vägarna, med höga samhällskostnader som
            följd. Koldioxidutsläpp, föroreningar, olyckor och trängsel är
            några exempel på kostnader för samhället orsakade av en ökad lastbilstrafik.
            Den ökade långtradartrafiken sliter hårt på vägarna. Vidare står
            den tunga lastbilstrafiken för 20 % av dödsolyckorna på våra vägar.
          </note>
          <note>
            Förhoppningsvis kan den beredning av Godstransportdelegationens
            betänkande som för närvarande pågår i Regeringskansliet utmynna
            i goda förslag när det gäller omfördelning av godstransporterna.
            Det stora problemet är dock att för Vänersjöfarten är läget akut.
            Man kan ej vänta på åtgärder - de måste iscensättas omedelbart.
            Till dess att andra åtgärder kan bli aktuella måste Vänertrafiken
            omgående kompenseras för järnvägens sänkta banavgifter och för
            den expanderande utländska trailertrafikens konkurrenskraft.
          </note>
          <note>
            Tanken var att avgiftssänkningarna för järnvägen skulle medföra
            att gods fördes över från landsväg till järnväg, men i stället
            har gods förts från sjöfart till järnväg, vilket aldrig var meningen.
            Här måste regeringen agera.
          </note>
          <note>
            Det är nödvändigt med så rättvisa trafikavgifter som möjligt
            med utgångspunkt från samhällsekonomisk marginalkostnad, dvs.
            alla kostnader för olyckor, utsläpp, buller, trängsel, intrång
            m.m. medräknas.
          </note>
          <note>
            Det skulle nämligen omgående göra Vänersjöfarten till det billigaste
            alternativet för att flytta gods mellan
          </note>
          <note>
            Karlstad och Göteborg. I dag verkar trafikavgifterna tvärtom.
            Handelssjöfarten står helt för sina egna och fritidsbåtarnas kostnader
            och betalar dessutom in ett bidrag till staten genom att Sjöfartsverket
            är affärsdrivande. I ett sådant system är det ofrånkomligt att
          </note>
          <note>
            Vänersjöfarten har stora svårigheter att hävda sig.
          </note>
          <note>
            Vänern borde ses som något slags inre vattenväg, vilket skulle
            innebära att infrastrukturen på Trollhätte kanal och Vänern betraktas
            som en del av landtransportsystemet och finansieras via anslag
            såsom vägar och järnvägar. För att på lite längre sikt få bra
            ekonomi för Vänersjöfarten bör slussarna i Trollhätte kanal byggas
            ut så att samma tonnage som befraktar
          </note>
          <note>
            Mälaren kan komma in i Vänern. Investeringarna i hamnverksamheten
            i Vänern bör koncentreras till några moderna godsterminaler med
            bra infrastruktur för såväl båt som lastbil och järnväg.
          </note>
          <note>
            Herr talman! När det slutligen gäller inre vattenvägar är det
            intressant att konstatera att EU-
          </note>
          <note>
            kommissionen har lagt fram flera förslag för att minska godstrafiken
            på väg. Bl.a. har man godkänt ett österrikiskt program för att
            öka handelstrafiken på
          </note>
          <note>
            Donau. Målet är att mellan år 2001 och 2005 föra över 3 % eller
            ca 2,5 miljoner ton av den internationella godstrafiken genom
            landet från lastbil till båt till en kostnad av 1 miljon euro
            per år. Här borde det finnas utrymme för regeringen att agera
            för att förbättra Vänersjöfartens konkurrensförmåga samtidigt
            som den vägbundna godstrafiken minskar. Åtgärder måste vidtas
            så att den lägsta samhällsekonomiska marginalkostnaden gynnas
            eftersom godstransporternas externa effekter, miljökostnad, olyckor,
            slitage, buller, trängsel och intrång i dag och ännu mer i framtiden
            kommer att tvinga fram förändrade transportbeteenden.
          </note>
          <note type="speaker">
            Anf. 36 MARIA LARSSON (kd):
          </note>
          <note>
            Herr talman! Fler har i dag arbete jämfört med för ett år sedan.
            Men trots att vi har haft en ihållande högkonjunktur är fortfarande
            608 000 personer öppet arbetslösa i september 2001. I dag mattas
            konjunkturen, och vi vet inte hur långt det är till botten. Antalet
            varsel har fördubblats jämfört med förra hösten. Antalet konkurser
            har fördubblats under första halvåret
          </note>
          <note>
            2001. Ungdomsarbetslösheten ökar nu. Det är oroväckande. Det
            borde vara en alarmklocka, ja, en stormklocka, för regering och
            näringsdepartement när det gäller att lägga fram en budget som
            främjar fler arbetstillfällen.
          </note>
          <note>
            I dag, när man får tala om vad hjärtat är fullt av, vill jag
            tala om regionalpolitik i termer av vikten av en bra småföretagarpolitik.
            Småföretagens överlevnad är avgörande för att hela Sverige ska
            leva.
          </note>
          <note>
            Hur skapas arbete som skapar välfärd? Jo, det måste finnas människor
            som brinner för att förverkliga en idé och som är beredda att
            ge massor av tid, massor av engagemang och ofta satsa sin familjs
            ekonomiska trygghet i det vågspel som heter företagande.
          </note>
          <note>
            Uppmuntras dessa entreprenörer av svensk regeringspolitik? Svaret
            är nej. Ett sådant risktagande och en sådan arbetsinsats belönas
            föga i vårt land. Det skiljer bara några tusenlappar om året i
            inkomst mellan vanliga löntagare och egenföretagare. Vi ligger
            därför i bottenskiktet på OECD-ligan vad beträffar antalet egenföretagare.
            Vi har näst intill inga medelstora företag, och incitamenten för
            de små att växa till sig är närmast obefintliga. I dag har vi
            färre företagare än 1993. Antalet har stadigt minskat sedan den
            socialdemokratiska regeringen trädde till 1994. 100
          </note>
          <note>
            företag i veckan har lagts ned under de två senaste åren. 50
            socialdemokratiska kommunalråd vädjade häromveckan i DN om att
            regeringen skulle ändra skatterna så att företagen slutar fly
            ur landet.
          </note>
          <note>
            Budgetpropositionen år 2002, som är en riktig valfläskhistora
            där det satsas på reformer för nästan alla väljargrupper, saknar
            dock insatser för småföretagare. Denna svaga företagsanda riskerar
            att slå igenom negativt på tillväxten. Jag tycker att det är skandalöst
            att regeringen än en gång försummar att skapa de strukturer som
            gagnar den långsiktiga tillväxten. Jag beklagar att Björn Rosengren
            inte infinner sig i kammaren, i likhet med hur han brukar agera,
            och att vi inte får tillfälle att ha en debatt kring dessa frågor.
            Kanske kan dessa rop ändå höras till Rosenbad, för nu är det bråttom.
            Nu är det dags att dra upp huvudet ur sanden, Björn Rosengren,
            och spana in
          </note>
          <note>
            Situation Sverige.
          </note>
          <note>
            Regeringen sysslar nämligen med vad som på vissa håll i landet,
            t.ex. i Jönköpings län, benämns som småförtagarpedofili. Det är
            statens övergrepp på småföretagare. Låt mig bara ta några av ett
            otal exempel.
          </note>
          <note>
            En småföretagare i Gnosjö, med 15 anställda, har samma regelverk
            att följa som ABB eller Volvo. Det innebär 20 000 sidor text och
            nästan 5 000 nya regler varje år. Är detta rimligt?
          </note>
          <note>
            Kostnaden för administration är högre för småföretagare än för
            storföretagare. Har du mellan 1 person och 19 personer anställda
            är kostnaden per anställd
          </note>
          <note>
            30 000 kronor per år. Har du mellan 50 och 500 anställda sjunker
            kostnaden för regeladministrationen till 6 000 kr per person.
            Är detta ett rimligt system för att skapa incitament för företag
            att växa? Knappast!
          </note>
          <note>
            Det lilla företaget får inte göra avdrag i deklarationen för
            deklarationshjälp, medan det stora företaget har anställd personal
            som gör det med avdragsgill lön. Är detta rimligt?
          </note>
          <note>
            Enkla regelverk gynnar ett sunt och gott företagande. Nu är det
            dags att genomföra Småföretagardelegationens förslag. Det är utlovat
            under mandatperioden, men ska det ske måste nog arbetstakten höjas.
            Endast en tredjedel av dessa 81 förenklingsförslag är genomförda
            i dagsläget. Dessutom bör alla regler som inte har varit tillämpbara
            de senaste fem åren med naturlighet avskaffas.
          </note>
          <note>
            Pröva schablonbeskattning för vissa typer av företag, exempelvis
            frisörer, taxi och restauranger.
          </note>
          <note>
            I dag är mer än hälften av företagen i Sverige familjeföretag
            - ännu. I Gnosjö är i dag det utländska ägandet runt 15 %, och
            det mesta har skett under de senaste fem åren. Det är inte unikt.
            Det är något nytt som händer i Sverige, och det inger oro inför
            framtiden. Utländska köpare tar över gamla familjeföretag i ett
            scenario med rafflande hastighet. Det lokala familjeägandet är
            ofta ett ansvarsfullt och uthålligt ägande också över konjunkturskiftena.
          </note>
          <note>
            Många ägare av familjeföretag i Sverige är i dag just i begrepp
            att vilja trappa ned. När de vill lämna över till nästa generation
            är detta svårt och dyrt. Därför väljer de att sälja, och givetvis
            då till den som kan betala bäst.
          </note>
          <note>
            Om inte Sverige ska säljas ut fullständigt måste vi snabbt få
            förenklade generationsskiftesregler, och det kapital som är bundet
            i företaget bör inte beskattas om det fortsätter att arbeta i
            företaget. Då behöver inte nästa generation belastas med en stor
            låneskuld redan från början.
          </note>
          <note>
            Det handlar om att ge svenska småföretagare samma konkurrensvillkor
            som företagarna i Tyskland, Belgien, Storbritannien osv. - inte
            bättre villkor, men likvärdiga villkor. Gynna svenskt ägande lika
            mycket som utländskt ägande!
          </note>
          <note>
            I dag är svensk företagsamhet i strykklass med ett orimligt högt
            skattetryck. Det gäller arvsskatten, men det gäller också dubbelbeskattningen
            på aktier, som gör att en utländsk investerare kan bjuda betydligt
            högre pris till lägre kostnad. Inte att undra på att svenska investerare
            får lägga sina bud i en annan division. Avskaffa dubbelbeskattningen!
          </note>
          <note>
            Åtta minuter är en alltför kort tid för att hinna tala om regeringens
            försummelser när det gäller att möjliggöra företagande och tillväxt.
            EU:s kritik av för hög företagsbeskattning i Sverige viftar regeringen
            undan med några marginella åtgärder. Det behövs en ny regering
            som tar företagandet på allvar och som vill och kan kreera fler
            entreprenörer och mer Gnosjöanda.
          </note>
          <note type="speaker">
            Anf. 37 LARS WEGENDAL (s):
          </note>
          <note>
            Fru talman! Jag har anmält mig till den här debatten egentligen
            av ett skäl. Jag är orolig för min hembys framtid. Men egentligen
            är det inte min bys framtid jag är orolig för, utan jag är orolig
            för framtiden i alla tusentals små orter i det här landet. Jag
            är orolig för Sysslebäck i norra Värmland, precis som jag är orolig
            för framtiden på alla mindre orter i Kronobergs län.
          </note>
          <note>
            Jag bor i en liten ort med omkring 220 invånare.
          </note>
          <note>
            Den heter Delary. Det är ingen stor ort, men det är ett trivsamt
            ställe att bo på. Delary har ingen historia som gör att människor
            vallfärdar dit för att uppleva det unika på orten. Mest känd är
            väl orten för att ha fostrat den förre förbundskaptenen i fotboll,
            Olle
          </note>
          <note>
            Nordin. Sångerskan Kikki Danielsson har också vuxit upp på orten.
          </note>
          <note>
            Vi har ingen egentlig industri på orten. Pappersmassefabriken,
            som historiskt sett varit ortens stora industri, lades ned 1980.
            Här jobbade nästan alla på orten, vissa på heltid, andra på deltid.
            Vanligt var att man kombinerade anställningen med ett jobb i den
            egna skogen. Fortfarande står byggnaderna kvar som ett monument
            över svunna tider. Där står den gamla verkstadslokalen med utslagna
            fönster. Där står de två stora silona som enorma kolonner i en
            romersk tempelbyggnad. Laboratoriebyggnaden förfaller. Där massaved
            lagrades ligger i dag ingen avverkad ved.
          </note>
          <note>
            Där har björkslyn tagit över och växer och frodas. Ja, det är
            ingen rolig syn när en industri och ett industriområde bryts ned
            och förvandlas till något spöklikt, när orten och ortens invånare,
            som under generationer har varit beroende av bruket för sin försörjning,
            måste söka nya vägar för sin överlevnad, när skolans elevantal
            minskar, när ortens invånare inte orkar hålla i gång sin samlingslokal,
            när Konsumbutiken måste slå igen och när bensinstationen bara
            kan ha öppet under några enstaka timmar mitt på dagen.
          </note>
          <note>
            Den här beskrivningen av orter, fru talman, var inte så ovanlig
            under 60-talet. Då handlade det främst om norra Sverige, men i
            dag pågår denna nedbrytning av de mindre orterna i hela vårt avlånga
            land. I Kronobergs län kan listan göras lång. Strömsnäsbruk,
          </note>
          <note>
            Traryd, Fridafors och Konga är några exempel. Förvisso ligger
            helt andra mekanismer bakom dagens utarmning av de mindre tätorterna
            än vad det gjorde för 40-50 år sedan. Men resultatet blir detsamma.
          </note>
          <note>
            I de mindre orterna har kommunerna svårt att ge den samhällsservice
            som man som invånare kan förvänta sig. De som pendlar till lite
            större orter väljer att göra sina inköp där och undergräver därmed
            den lokala butikens underlag. Att de människor som arbetar på
            andra orter också gör sina inköp där är fullt förståeligt, men
            det får en mycket negativ konsekvens för dem som är mer eller
            mindre bundna till orten: ett sämre sortiment i affären, högre
            priser och i slutändan en uppenbar risk att affären försvinner.
          </note>
          <note>
            Fru talman! Delary är inte unik. Delary är inte ett undantag
            bland de svenska småorterna. Delary är snarare ett typexempel
            på en ort med dryga 200 invånare som frenetiskt kämpar för sin
            överlevnad i den starka centralisering som sker i dag.
          </note>
          <note>
            På den tid som jag har på mig i denna debatt finns det inte möjlighet
            att göra en fullständig beskrivning av de mindre orternas situation,
            inte heller att beskriva all den kraft för överlevnad som man
            känner när man pratar med människor i de här orterna och inte
            heller att göra en utförlig beskrivning av möjliga åtgärder för
            att vända den olyckliga spiralen till något positivt. Regeringen
            har nyligen lagt fram en regionalpolitisk proposition, så det
            kommer att finnas all möjlighet att diskutera just dessa frågor
            i en nära framtid.
          </note>
          <note>
            Men det är två företeelser som jag vill ta tillfället i akt att
            utveckla.
          </note>
          <note>
            Jag börjar med den första. Enligt min mening vore det rimligt
            att i en framtid se att kommuner och myndigheter organiserar sig
            på ett sådant sätt att tillgängligheten för den enskilda medborgaren
            blir maximal.
          </note>
          <note>
            Detta skulle bidra inte bara till att människor enklare skulle
            kunna bo kvar även i de mindre tätorterna utan också till en förbättring
            av människors möjligheter till delaktighet i den demokratiska
            vardagen. Det vore naturligt att bygga upp mötesplatser, eller
            om man hellre vill kalla det medborgarkontor, även i de mindre
            tätorterna och i så fall vid befintliga skolor eller bibliotek
            - mötesplatser där offentlig service samverkar med föreningsverksamhet
            och kommersiell verksamhet, mötesplatser där lokala entreprenörer
            kan finna den kreativa miljö som krävs för ett framgångsrikt företagande.
          </note>
          <note>
            Sedan är det den andra företeelsen. När människor i dag säljer
            fastigheter i Delary går det naturligtvis till som överallt annars.
            Mäklarna försöker på alla sätt att få ut så mycket som möjligt
            av presumtiva köpare.
          </note>
          <note>
            Vad jag har noterat är att alla unga spekulanter, nygifta par
            med möjligen ett eller ett par barn som permanent vill bosätta
            sig på orten, inte har en chans att konkurrera om fastigheterna
            när medelålders höginkomsttagare väljer att köpa upp fastigheter
            inom planlagt område i de mindre tätorterna. Jag hade naturligtvis
            inte reagerat om man köpte fastigheter för att permanent bosätta
            sig där, men så är inte fallet.
          </note>
          <note>
            Man köper dessa fastigheter som tidigare under generationer har
            fungerat som permanentbostäder och omvandlar dem till fritidshus.
            Inte sällan är köparna från Danmark eller Tyskland, men det är
            även svenskar. Konsekvensen blir att allt underlag för skolan,
            affären och bensinstationen försvinner. De få som bor kvar permanent
            räcker inte som underlag för att hålla uppe servicen i dessa mindre
            orter.
          </note>
          <note>
            Fru talman! I Danmark har man löst problemet i samband med medlemskapsförhandlingarna
            i fråga om EU. Man erhöll ett undantag och kräver nu boplikt i
            samband med försäljningar av fastigheter. Även
          </note>
          <note>
            Glesbygdsverket har nu fört fram dessa tankar när det gäller
            våra mindre skärgårdssamhällen, som ju är de mindre orter som
            hitintills har förts fram i debatten i
          </note>
          <note>
            Sverige.
          </note>
          <note>
            Jag är inte helt säker på att boplikt är den rätta vägen att
            gå, och jag tror inte heller att den möjligheten finns med tanke
            på de regler som vi har att ta hänsyn till inom ramen för EU-samarbetet.
            Men en sak är klar. Gör vi inget kommer vi att se en fortsatt
            långsam död av alla mindre tätorter som omvandlas till semesterorter.
            Om vi ska agera genom att tillskapa en lagstiftning som motverkar
            omvandlingen eller om vi ska finna andra vägar står för min del
            fullt öppet.
          </note>
          <note>
            Men om vi ska lyckas vända utvecklingen måste något göras så
            att möjligheterna stärks för de unga människor som vill investera
            i ett permanentboende i våra mindre tätorter, och det måste göras
            med högsta prioritet.
          </note>
          <note type="speaker">
            Anf. 38 ROSITA RUNEGRUND (kd) replik:
          </note>
          <note>
            Fru talman! Jag har lyssnat med intresse på Lars
          </note>
          <note>
            Wegendals anförande, och jag förstår oron. Men det är trots allt
            Lars Wegendals parti som har regeringsmakten i det här landet.
            Idéer saknas heller inte från
          </note>
          <note>
            Lars Wegendal. Hur vill Lars Wegendal lösa just problematiken
            med att fritidsboende tar över åretruntboende?
          </note>
          <note type="speaker">
            Anf. 39 LARS WEGENDAL (s) replik:
          </note>
          <note>
            Fru talman! Som jag sade finns det möjligheter att göra något.
            Jag har i motioner fört fram synpunkter.
          </note>
          <note>
            Detta med boplikt tror jag inte är en framkomlig väg, utan vi
            måste hitta andra möjligheter. Om man sedan ska göra något lagstiftningsvägen
            eller om man ska ha olika typer av stimulanser för att få till
            stånd möjligheter för de här unga människorna att konkurrera om
            fastigheterna i de mindre tätorterna är jag inte människa i dag
            att avgöra.
          </note>
          <note type="speaker">
            Anf. 40 ROSITA RUNEGRUND (kd) replik:
          </note>
          <note>
            Fru talman! Jag är bekymrad över att det har tagit alldeles för
            lång tid, att regeringspartiet inte har gjort någonting åt det
            här. Och det som jag tycker är konstigt är att Lars Wegendals
            eget parti inte lyssnar på
          </note>
          <note>
            Lars Wegendal. Då är jag intresserad av att höra hur
          </note>
          <note>
            Lars Wegendal framför sina åsikter inom sitt eget parti.
          </note>
          <note type="speaker">
            Anf. 41 LARS WEGENDAL (s) replik:
          </note>
          <note>
            Fru talman! Jag kan naturligtvis beskriva på alla sätt hur jag
            för fram de här frågorna. Jag tror i och för sig inte att det
            är något intressant att i kammaren stå och diskutera hur vi internt
            diskuterar frågorna.
          </note>
          <note>
            Frågeställningen i sig är ju inte ny. Det här är en process.
            Det är en utveckling som har skett under de senaste 20 åren. Så
            detta är ju inte någonting som enbart det socialdemokratiska partiet
            har haft att hantera. Även andra partier har ju haft att hantera
            det under regeringsställning.
          </note>
          <note type="speaker">
            Anf. 42 ROSITA RUNEGRUND (kd):
          </note>
          <note>
            Fru talman! Lars Wegendal är orolig för sin ort.
          </note>
          <note>
            Det är även jag.
          </note>
          <note>
            Jag har tidigare framfört att signalerna från regeringen till
            skärgårdsbefolkningen - för jag är skärgårdsbo - är detta: Visst
            vill vi ha en levande skärgård, men du som bor där ska veta följande:
            Något serviceutbud som affär, skola och post kan du i framtiden
            inte räkna med - förutom sommartid, då ett utbud av allehanda
            tingeltangel och färdigmat finns att köpa utmed bryggorna. Varje
            gång du tittar ut genom fönstret för att se väderförändringar,
            påminn dig själv om att detta är en hälsoförmån och en njutning,
            och den är hårt beskattad!
          </note>
          <note>
            Visst låter det ironiskt, men så är den framtida verkligheten
            - om ingenting drastiskt görs.
          </note>
          <note>
            Bohusläns skärgårdsråd gav en del förslag i sitt remissvar på
            betänkandet SOU 2000:67, Levande skärgård. Glesbygdsverket föreslogs
            få i uppdrag att tillsammans med aktörer från lokalbefolkningen
            ta fram förslag när det gäller översiktsplaner, strandskydd, småskalig
            livsmedelsförädling, person- och godstrafik och även strandstädning.
            Bohusläns skärgårdsråds förslag var alltså att verket skulle få
            i uppdrag att föreslå tillämpningsbara åtgärder för att förhindra
            en långtgående omvandling från helårssamhälle till ett samhälle
            för fritidsbruk.
          </note>
          <note>
            Fru talman! Glesbygdsverket presenterade nu i somras, precis
            som Lars Wegendal tog upp, på uppdrag av regeringen en rapport
            inom Arkitekturåret
          </note>
          <note>
            2001. Uppdraget som regeringen gav var allmänt formulerat, och
            verket valde att fokusera på förutsättningar att kunna bibehålla
            levande kust- och skärgårdssamhällen med en befolkning som bor
            där året om och med tillfredsställande service och infrastruktur.
            Glesbygdsverket lyssnade till människorna som bodde i kustområdena.
          </note>
          <note>
            I rapporten belyses hur våra nordiska grannar motverkar en omvandling
            av helårsbostäder till fritidshus. Norge, Danmark och Åland har
            ett gemensamt, och det är att man arbetar på att utveckla och
            skärpa de lagstadgade möjligheter man redan i dag har när det
            gäller att hejda denna omvandling. I den här frågan har Sverige
            mycket att lära av sina grannländer. Det är t.o.m. så att våra
            grannlandskommuner i kust- och skärgårdslandskapen har svårt att
            förstå att svenska politiker står helt handfallna och passiva
            -
          </note>
          <note>
            allt enligt rapporten.
          </note>
          <note>
            Den svenska skärgården, från Strömstad till Haparanda, står för
            unika naturvärden och en oersättlig livsmiljö för människor, såväl
            bofasta som besökande. Utifrån de framtidsstudier som gjorts av
            hur det blir om inget görs från regeringens sida kan man förstå
            den oro som utbreder sig i skärgårdsområdena, och vad jag förstår
            även i våra inlandskommuner, över att dessa naturvärden riskerar
            att gå till spillo i brist på en aktiv och sammanhållande skärgårdspolitik.
          </note>
          <note>
            Ska kust- och skärgårdssamhällena långsiktigt kunna överleva,
            även som rekreationsområde för stadsbor och inlandsbor, krävs
            en bofast befolkning året om. Därmed borde frågan vara av riksintresse.
          </note>
          <note>
            Fru talman! För utveckling av en levande skärgård har kommunikationsfrågorna
            en avgörande betydelse.
          </note>
          <note>
            Även på det här området är samordningsbehovet påtagligt mellan
            olika transporter. Skärgårdstrafiken måste värnas och utvecklas
            för att möjliggöra kvarboende och stimulera näringsverksamhet
            i området.
          </note>
          <note>
            Det måste skapas förutsättningar för människor, unga familjer,
            att bo i skärgården men kunna arbeta på fastlandet. Därför är
            färjetrafiken livsavgörande för de boende på öarna. Reglerna och
            deras tillämpning måste vara enhetliga och tydliga.
          </note>
          <note>
            I dag är det tyvärr så att öar med biltrafik gynnas i förhållande
            till dem som inte har biltrafik på grund av statliga bilfärjor.
            Det bör åligga Vägverket och Glesbygdsverket att ta ett samlat
            grepp om regelverket samt klargöra statens ansvar för färjetrafiken
            i skärgårdarna. Utredningen SOU 2001:67, Enskild eller allmän
            väg, saknade tyvärr tydliga trafikpolitiska mål. Utredningsdirektiven
            borde ha utgått ifrån att trafik på land och till sjöss ska likställas
            samt att trafik till sjöss är att betrakta som kollektivtrafik.
          </note>
          <note>
            Samhällsföreningar runt vår kust är aktiva och har många idéer
            om hur man främjar en hållbar utveckling i skärgården. Jag rekommenderar
            er att gå in på
          </note>
          <note>
            Glesbygdsverkets hemsida. Där kan man också läsa om den rapport
            som Stockholms läns landsting har tagit fram om framtidens skärgård.
            De scenarier som beskrivs är hur det kan bli med de förutsättningar
            som råder i dag.
          </note>
          <note>
            Fru talman! Att vara en s.k. semesterkommun med vikande befolkningsunderlag
            och många äldre är en ekonomiskt påfrestande situation. Den fråga
            vi nu ser uppstå, när summeringen av den vackra sommaren görs
            ute i attraktiva semesterkommuner, är denna:
          </note>
          <note>
            Vem ska betala en nödvändig omsorg för de personer som fått beviljat
            bistånd, t.ex. hjälp i hemmet, när den biståndsbehövande sommarflyttar?
            Socialtjänstens vistelsebegrepp fungerar bra - utom när det gäller
            de attraktiva semesterkommunerna.
          </note>
          <note>
            Ett förslag till lösning skulle kunna vara att hemortskommunen
            och vistelsekommunen tillsammans planerar semestervistelsen, tillsammans
            med den det berör, så att en god vård kan ges även under semestervistelsen.
            Vistelsekommunen kan på entreprenad från hemkommunen utföra biståndsinsats
            som hemkommunen betalar. Det här känner jag till. Jag har jobbat
            i hemtjänsten under sommarhalvåret och sett hur betydelsefullt
            det är när det sker en samordning.
          </note>
          <note>
            Men den ska även vara ekonomisk.
          </note>
          <note>
            Det finns i dag en samlad kunskap om hur man kan utveckla skärgården.
            Det som behövs är en regering som vågar ta beslut. Två saker är
            avgörande för att unga familjer ska våga satsa på boende i skärgården:
            fastighetsskatten och infrastrukturen.
          </note>
          <note type="speaker">
            Anf. 43 MARINA PETTERSSON (s):
          </note>
          <note>
            Fru talman! Sverige ska vara ett land i sammanhållning och utveckling.
            Det faktum att vårt land är ojämnt utvecklat och att skillnaderna
            riskerar att öka är ingen hemlighet. Det finns stora regionala
            skillnader i Sverige. Som exempel kan nämnas att befolkningsutvecklingen
            är ojämn med både låga födelsetal och utflyttning. Detta kommer
            att sätta välfärdssamhällets strukturella uppbyggnad i framtiden
            på hårda prov.
          </note>
          <note>
            På utbildningssidan visar det sig att skillnaderna i utbildningsnivå
            är mycket stora mellan kommunerna, och det är glesbygdskommunerna
            som ligger lägst.
          </note>
          <note>
            Samtidigt har vi socialdemokrater en tydlig bild av situationen,
            och vi tar de regionala skillnaderna på största allvar. Vårt tydliga
            budskap är att hela Sverige ska leva och att politiken ska hålla
            samman vårt land.
          </note>
          <note>
            Inom regionalpolitiken, infrastrukturfrågorna, arbetsmarknadspolitiken
            och utbildningspolitiken görs nu satsningar. Nu är det viktigt
            att dessa satsningar får en tydlig regional och lokal profil.
          </note>
          <note>
            Fru talman! Jag ska nu tala om välfärden i glesbygd och utmaningarna
            i framtiden.
          </note>
          <note>
            Vägen till vårt välfärdssamhälle har en historia som beskriver
            den lilla människans kamp för en dräglig tillvaro, rätten att
            få ha ett lika värde, ett samhälle byggt på trygghet, solidaritet,
            gemenskap och rättvisa - värderingar som är djupt förankrade i
            den svenska folksjälen.
          </note>
          <note>
            Ofta har kampen stått mellan tillväxtorter och glesbygd, där
            arbete och en chans att förverkliga sina drömmar för många har
            varit avgörande vid valet av bostadsort. Många av de orter som
            förr var regionala tillväxtorter är i dag utsatta för samma gamla
            kamp.
          </note>
          <note>
            Min hembygd Filipstad och många andra orter i mitt hemlän Värmland
            hör dit.
          </note>
          <note>
            Beskriver man Värmlands historia kan man kort säga att 1900-talets
            industrialism förflyttade det värmländska folket till bruksorter
            där malmen, skogen och vattenkraften lade grunden för välfärdsbygget.
            Värmland har gjort sig känt för att på många bruksorter kunna
            förädla och utveckla sin basnäring, ett kännetecken som har grundat
            sig på kvalitet mer än kvantitet. Denna utveckling har också bidragit
            till att en mängd mindre industrier och verksamheter har fått
            luft under vingarna och i sin tur spätt på den positiva trenden.
          </note>
          <note>
            Fru talman! Tyvärr har inte alltid "maktens män"
          </note>
          <note>
            förstått, eller vågat förstå, den kraft dessa värmlänningar besitter.
            Företagsägare, oftast i styrelserum långt från händelsernas centrum,
            har fattat beslut om nedskärningar och nedläggningar, allt för
            att vinsten ska öka ännu mer. Ibland har inte heller vinsten varit
            skälet, utan andra krafters påverkan - Degerfors Järnverk är ett
            sådant färskt exempel.
          </note>
          <note>
            Men nu är inte värmlänningen skapt så att hon eller han ger upp.
            Värmlänningarna är kända för sin skaparkraft och fyllda av vilja,
            kraft och framtidstro.
          </note>
          <note>
            Vad är det då som ställer till det? Den globala marknaden, utflyttningen,
            det låga födelsetalet, bristen på kompetent arbetskraft, ja, sammantaget
            kan jag säga att vi kommer att kräva och behöva allt större statliga
            insatser i en allt större omfattning i framtiden, om inte den
            negativa befolkningsutvecklingen kan vändas. Vi är beroende av
            centrala beslut som fattas i syfte att underlätta och gynna utsatta
            regioner och som ger dragkraft åt en positiv utveckling. Här kommer
            bl.a. en solidarisk fördelning av ekonomiska medel, stöd åt lokala
            lösningar för att ge nya jobb, möjligheter till kvalificerad utbildning
            och satsningar på infrastrukturen in.
          </note>
          <note>
            Landets kommuner har mycket olika förutsättningar för att kunna
            erbjuda sina invånare en bra service som t.ex. äldrevård, förskola
            och grundskola.
          </note>
          <note>
            Ett väl fungerande utjämningssystem är därför av mycket stor
            betydelse för att alla kommuner och landsting ska ges likvärdiga
            möjligheter att erbjuda sina invånare en god service. Skatteutjämningssystemet
            är, och kommer inom överskådlig tid att förbli, en viktig del
            i möjligheten att upprätthålla och utveckla service, omsorg och
            utbildning även i områden med en negativ befolkningsutveckling.
          </note>
          <note>
            Den negativa befolkningsutvecklingen i vissa regioner kan framgent
            komma att orsaka en osund konkurrens mellan näringslivets och
            den offentliga sektorns behov av kvalificerad arbetskraft. Här
            är det nästintill avgörande att alla kommuner får en rättvis möjlighet
            att i större utsträckning än i dag kunna motivera och behålla
            den yngre generationen.
          </note>
          <note>
            Stöd åt lokala utvecklingsprojekt är ytterligare ett viktigt
            inslag för att kunna utveckla och behålla människor och jobb.
            I Värmland, liksom på många andra håll växer nya idéer fram. Anpassad
            sjuksköterskeutbildning i Storfors, Värmlandskooperativen som
            inspiratör och utvecklare till många lokala kooperativa lösningar,
            samverkansprojekt mellan LO och myndigheter för att få ned antalet
            långtidssjuka är tre goda exempel.
          </note>
          <note>
            Karlstads universitets roll och ambitioner att skapa möjligheter
            för distansutbildning i hela länet är också ett viktigt inslag
            i Värmlands utveckling. Ett ökat stöd till högskolor och universitet
            ger bättre förutsättningar att bedriva kvalificerad utbildning
            på orter som Sysslebäck, Eda och Nykroppa, orter som annars snabbt
            skulle tömmas på kvalificerad arbetskraft, men där likväl behovet
            finns kvar.
          </note>
          <note>
            Fru talman! Våra vägar, järnvägar flyg och hamnar är vår infrastruktur.
            Infrastruktur kan låta trist och ge upphov till uppgivenhet då
            det oftast pratas om enorma summor så fort satsningar ska göras.
            Men utan en fungerande infrastruktur försvåras och fördyras förutsättningarna
            till utveckling för människor, service och jobb. Värmland är en
            av flera regioner som har stort behov av den infrastrukturella
            satsningen.
          </note>
          <note>
            Infrastrukturpropositionen och den regionalpolitiska propositionen
            ger förutsättningar för de satsningar som behövs. Enligt min mening
            måste de komma Värmland till del. E 18 är en viktig väg för transporter
            och pendlingsmöjligheter för vår befolkning. De regionala vägarna,
            riksvägarna 61, 62, 63
          </note>
          <note>
            och 64 norr om Kristinehamn samt länsvägarna 172,
          </note>
          <note>
            175 och 239, är förutom Norgetrafiken på riksväg 61
          </note>
          <note>
            de viktigaste framkomstvägarna för länets industrier.
          </note>
          <note>
            Det är vägar med mycket tung transport, bl.a. virkestransporter.
          </note>
          <note>
            På järnvägssidan är Värmlandsbanans del av sträckan Stockholm-Oslo
            och relationen Karlstad-
          </note>
          <note>
            Göteborg viktig. Viktiga inslag, där upprustningsbehovet är stort,
            är också Fryksdalsbanan, Bergslagsbanan och Inlandsbanan.
          </note>
          <note>
            Fru talman! Skulle en upprustning ske av den felande länken på
            16,7 mil av Inlandsbanan skulle den förbinda hela Norrland i ett
            rakt stråk söderut till
          </note>
          <note>
            Vänerhamnarna, till bl.a. Bergslagsbanan och andra banor. Här
            finns nya möjligheter både för miljömål och avlastning av våra
            vägnät.
          </note>
          <note>
            Inom flygets område har förutom Karlstads flygplats centrala
            roll även Hagfors och Torsby stor betydelse.
          </note>
          <note>
            Vänersjöfarten är också oerhört viktig för oss i
          </note>
          <note>
            Värmland.
          </note>
          <note type="speaker">
            Anf. 44 INGVAR ERIKSSON (m):
          </note>
          <note>
            Fru talman! De flesta politiker som arbetar med jordbruks- och
            miljöpolitiska frågor inser att svenskt jordbruk behöver en politik
            som är verklighetsförankrad, heltäckande och framåtsyftande.
          </note>
          <note>
            En förändring av EU:s gemensamma jordbrukspolitik är i framtiden
            ofrånkomlig. En sådan förändring måste dock ske successivt och
            kombineras med andra åtgärder. En viktig förutsättning är att
            andra livsmedelsproducerande länder - inte minst de stora utanför
            EU - inte tillför sina jordbruk och livsmedelsindustrier dolda
            subventioner, exportstöd eller exportkrediter.
          </note>
          <note>
            En annan förutsättning är att svenska bönder och livsmedelsproducenter
            får konkurrensförhållanden som är rimliga. Så är det inte i dag.
            Skatter och avgifter - inte minst på produktionsmedel som dieselolja
            och handelsgödsel - måste sänkas rejält, och regelverken får inte
            heller försvåra för svenska producenter i den internationella
            konkurrensen.
          </note>
          <note>
            Fru talman! Regeringen tycks medvetet förhala de åtgärder som
            skulle kunna hjälpa till att skapa rimligare konkurrensförutsättningar.
            Varför, fru jordbruksminister, har så lite hänt i denna riktning
            sedan
          </note>
          <note>
            1997, då det stod helt klart att konkurrenssnedvridningen starkt
            hämmade det svenska jordbrukets och livsmedelsindustrins möjligheter
            att hävda sig på den öppna livsmedelsmarknaden inom och utanför
            EU?
          </note>
          <note>
            Sverige har ett rationellt och väl fungerande jordbruk med duktiga
            bönder och en livsmedelsindustri som ligger mycket väl framme.
            Många får sitt arbete och sin utkomst i denna viktiga bransch.
            Svenska bönder sätter en ära i att producera livsmedel under miljömässigt
            och djurskyddsmässigt goda former och förhållanden. Alla vet,
            inte minst efter de senaste årens händelser, att kvalitetsproduktion
            av livsmedel är ett måste om konsumenternas förtroende ska kunna
            upprätthållas.
          </note>
          <note>
            Vi moderater ser goda chanser för svensk livsmedelsproduktion
            förutsatt att regering och riksdag är beredda att ta sitt ansvar
            för att ge näringen rättvisa villkor. Ges näringen dessa villkor
            ser vi moderater också goda möjligheter för Sverige som nation
            att inom EU och andra internationella fora kunna vara pådrivande
            såväl när det gäller god miljö som god djurhållning.
          </note>
          <note>
            Vi moderater är alltså för en avreglering och förändring av den
            gemensamma jordbrukspolitiken i
          </note>
          <note>
            EU, detta förutsatt att det sker på rättvisa villkor länderna
            emellan. Då måste skatter och avgifter anpassas, dvs. dieselskatten
            sänkas till 53 öre, handelsgödselskatten inte tas ut på kväve
            osv. Man talar om återföring, och vi menar att det enklaste, rationellaste
            och billigaste för staten och bästa för bönderna är att inte ta
            ut den skatten.
          </note>
          <note>
            Fru talman! Det talas mycket i dag om biologisk mångfald, öppna
            landskap och betesmarker och naturskyddade områden. Det är bra.
            Vad är det som krävs för att detta ska möjliggöras även i framtiden?
          </note>
          <note>
            Jo, självklart en levande landsbygd. Hur ska en landsbygd bli
            levande om vi inte har ett jordbruk som präglas av variation och
            mångfald?
          </note>
          <note>
            Det finns en debatt kring köttkonsumtion, köttätande och hur
            vi över huvud taget lever. Det är alldeles uppenbart att utan
            en betydande mjölk- och köttkonsumtion i landet blir det inga
            beteshagar, betande djur och ingen biologisk mångfald. Jag hoppas
            att jordbruksministern håller med mig om detta.
          </note>
          <note>
            Fru talman! Regeringen har också allt ensidigare talat om ekologisk
            odling och Kravproduktion som det allra bästa för att uppnå en
            långsiktigt hållbar livsmedelsproduktion. Vi moderater är för
            mångfald och ser eko- och Kravproduktion som en viktig del i produktionen.
            Men vi anser att det är lyckligast om denna produktion växer på
            sina egna meriter i den takt som marknaden efterfrågar dessa produkter.
          </note>
          <note>
            Annars är risken stor att det blir ett bakslag och att man bara
            går in för att utnyttja de stödsubventioner, stödhjälp, stimulanser
            eller vad vi kallar det som i stor omfattning delas ut i dag.
          </note>
          <note>
            Vi får inte glömma att 90-95 % av livsmedelsproduktionen sker
            genom en allt miljövänligare konventionell produktion. Miljövinsterna
            blir betydande om denna produktion fortsätter att utvecklas i
            samma takt som hittills. Det är helt ofrånkomligt. Det går inte
            att vare sig vetenskapligt eller erfarenhetsmässigt att på kvaliteten
            eller livsmedelssäkerheten se skillnader på produktionssätten
            som det ibland hävdas ensidigt till ekoproduktionens fördel. Det
            är fullständigt uppenbart att om vi ser på det hela i ett globalt
            perspektiv och leker med tanken att all produktion skulle ske
            såsom ekologisk produktion sker i dag i
          </note>
          <note>
            Sverige, skulle vi över huvud taget inte ha en chans att klara
            försörjningen av världens folk. Vi skulle få världssvält igen.
            Vi skulle få mycket lidande.
          </note>
          <note>
            Det är mot den bakgrunden jag tycker att det är viktigt att den
            frågan berörs på ett mer realistiskt och verklighetsanknutet sätt.
            Den takt som debatten nu går i, dvs. i ensidig riktning, tyder
            på en olycklig utveckling. Det går inte att se på allt detta på
            detta sätt framöver om vi ska kunna ta ett gemensamt ansvar för
            att världens människor ska få den mat de behöver.
          </note>
          <note>
            Jag vill också ställa några frågor till jordbruksministern, som
            glädjande nog visar sitt intresse här i dag. Varför vill inte
            regeringen medverka till att svenska livsmedelsproducenter får
            bedriva sin verksamhet på rimligt lika villkor? Det har gått många
            år och inte mycket har hänt.
          </note>
          <note>
            Tror regeringen att världens alla människor ska få den mat de
            behöver om all produktion skulle ske genom s.k. ekologisk odling
            eller Kravproduktion?
          </note>
          <note>
            Varför kan inte regeringen inse - eller vill inte inse - att
            stora miljövinster kan och kommer att göras genom att den allt
            miljövänligare konventionella produktionen blir ännu bättre?
          </note>
          <note>
            Ökad kunskap, medvetenhet, ansvarstagande samt skicklighet kan
            ge såväl långsiktigt hållbar som miljövänligare produktion. Jag
            är övertygad om att det är den vägen vi måste gå om vi ska kunna
            fullfölja vårt gemensamma ansvar att skapa livsmedelstrygghet
            och livsmedelssäkerhet i vårt land, i Europa och i världen.
          </note>
          <note type="speaker">
            Anf. 45 GUDRUN LINDVALL (mp) replik:
          </note>
          <note>
            Fru talman! Jag skulle vilja börja med frågan om ekologiskt lantbruk.
            Har de försök som har gjorts gått moderaterna totalt förbi? Kvinnersta
            lantbruksskola utanför Örebro delade för några år sedan sina marker
            i två delar. Efter ett antal år kunde man se att produktionen
            var lika hög i det ekologiska lantbruket. I vissa fall under vissa
            värdebetingelser klarade sig den grödan bättre. Har det gått helt
            förbi?
          </note>
          <note>
            Har det också gått helt förbi att de ekologiska mjölkproducenterna
            ofta ligger i topp i den lista som mejerierna sätter ihop? För
            några år sedan var nr 2 på listan i Mälardalen ekoproducent. Det
            produceras i dag inte mindre på Kravgårdar!
          </note>
          <note>
            LRF säger inte i dag att bönderna ska ställa om i takt med efterfrågan.
            Det beror på att vi importerar.
          </note>
          <note>
            Hur ser moderaterna på att det finns en import som tränger undan
            en möjlig ekologisk lantbruksproduktion i dag, dvs. att t.ex.
            bönder i Danmark tar andelar av den svenska ekohandeln?
          </note>
          <note type="speaker">
            Anf. 46 INGVAR ERIKSSON (m) replik:
          </note>
          <note>
            Fru talman! Hade det varit så enkelt att bedriva ekologisk produktion
            som Gudrun Lindvall tycks tro, hade det inte varit något som helst
            problem att få fram de produkterna i Sverige. Så är det faktiskt.
          </note>
          <note>
            Mjölkproduktionen är den lättaste produktionsgrenen att bedriva
            ekologiskt.
          </note>
          <note>
            Vi moderater, Gudrun Lindvall, är inte motståndare till ekologisk
            produktion. Vi vill bara ha en mer verklighetsanknuten diskussion.
            Får vi inte denna verklighetsanknutna diskussion, riskerar vi
            att äventyra mycket stora värden och vi riskerar att äventyra
            livsmedelstryggheten i vårt land.
          </note>
          <note>
            Det är ovanligt om någon produktion skulle vara så positiv som
            Lindvall säger. Det är bara att tacka och ta emot.
          </note>
          <note type="speaker">
            Anf. 47 GUDRUN LINDVALL (mp) replik:
          </note>
          <note>
            Fru talman! Det faktum att förre LRF-basen Hans
          </note>
          <note>
            Jonsson ställde om till ekologisk produktion borde kanske väcka
            till eftertanke.
          </note>
          <note>
            Vi i s, v och mp är överens om att återföra skatterna för handelsgödsel
            och bekämpningsmedel till kollektivet på ett individuellt sätt.
            Det står mycket tydligt i budgeten att en del av handselgödsel-
            och bekämpningsmedelsskatten ska gå till kollektivet.
          </note>
          <note>
            Nu har det uppkommit en situation där LRF diskuterar att återföra
            hela beloppet till forskning. Tanken har varit att detta skulle
            förbättra den s.k. konkurrenssituationen för bönderna. Jag vill
            höra hur moderaterna ställer sig till detta. Anser ni att handelsgödsel-
            och bekämpningsmedelsskatterna ska återföras på det sätt som vi
            föreslår i budgeten? Det som har förhalat detta är att Bryssel
            har krävt att det skulle vara en bättre miljökoppling än i det
            förslag som redan har lagts fram.
          </note>
          <note type="speaker">
            Anf. 48 INGVAR ERIKSSON (m) replik:
          </note>
          <note>
            Fru talman! Vårt förslag är helt klart. Vi har i vår budget föreslagit
            att vi inte ska ta ut handelsgödselskatten på kväve, däremot ska
            den kvarvarande handelsgödselskatten och skatten på bekämpningsmedel
            återgå till forskningsändamål. I vårt budgetförslag går en del
            av detta till att finansiera de kostnader som
          </note>
          <note>
            BSE-bekämpningen har inneburit och som regeringen och medhjälparpartierna
            inte har insett behövs för det kommande budgetåret. Så enkelt
            är det.
          </note>
          <note>
            Sedan var det frågan om LRF-basen. Det är alldeles uppenbart
            att det är olyckligt när bidragen och stöden blivit så stora att
            det är lockande att gå in i en typ av odling, inte för att det
            skulle leda till att helt säkert få en bra livsmedelsproduktion
            utan mer för pengarnas skull. Jag drar mig inte för att säga att
            många bönder utnyttjar detta stöd så länge det finns.
          </note>
          <note>
            Sedan går man tillbaka till konventionell odling. Vi menar att
            det är bättre att ha en konventionell, miljövänlig odling från
            början och låta den ekologiska odlingen växa på sina egna meriter.
          </note>
          <note>
            Anf. 49 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag uppfattade Ingvar Erikssons inlägg som ett generalangrepp
            på den ekologiska produktionen. Jag är väldigt förvånad över att
            Moderata samlingspartiet inte har någon känsla för vilken uppfattning
            som konsumenterna och medborgarna i Sverige i dag har för ekologisk
            produktion.
          </note>
          <note>
            Min frågor är följande: Vill ni avskaffa stödet till ekologisk
            produktion? Ställer ni inte upp på miljömålen, de ekologiska målen
            som vi har satt fram till
          </note>
          <note>
            2005? Är det det som detta inlägg avser?
          </note>
          <note type="speaker">
            Anf. 50 INGVAR ERIKSSON (m) replik:
          </note>
          <note>
            Fru talman! Det var ett generalangrepp. Jag tror att de angreppen
            behövs i dag för att vi ska få en saklig och väl underbyggd debatt
            inte minst ute i samhället. Jag har en obehaglig känsla av att
            många konsumenter missleds av ensidigheten.
          </note>
          <note>
            Vi är för mångfald, som jag har sagt. Vi är för ekologisk odling
            i den takt som den kan växa på marknadens och de enskilda konsumenternas
            efterfrågan. Det skulle vara oss fjärran att inte ställa upp på
            konsumenternas krav.
          </note>
          <note>
            Vi efterlyser en saklig debatt så att vi inte kommer in i en
            återvändsgränd där vi äventyrar väldigt mycket av svenska konsumenters
            förtroende för den svenska livsmedelsproduktionen. Jag återkommer
            till det. Vi vill att satsningarna ska blir större och mer omfattande
            på miljövänlig konventionell produktion för att klara livsmedelsbehovet.
          </note>
          <note>
            Vi är inte emot de stöd som hittills har utgått till ekologisk
            odling och forskning. Vi är för detta. Men vi anser att man bör
            tänka sig för innan man ensidigt går vidare. Man kan få ut mer
            miljönytta för de pengar som man satsar om man lägger en del av
            dem på den konventionella miljövänliga produktionen.
          </note>
          <note>
            Anf. 51 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag måste fråga vad Ingvar Eriksson menar med att
            konsumenterna missleds. Är det den information och märkning som
            finns? Skulle det på något vis vara missledande? Eller är det
            fel på konsumenterna som väljer Kravmärkta produkter? Vad avser
            Ingvar Eriksson när han säger att konsumenterna missleds?
          </note>
          <note>
            Här är vi i en situation där produktionen understiger efterfrågan.
            Regeringen har då dels kraftigt ökat det ekonomiska stödet till
            bönder som odlar ekologiskt, dels satt upp ett mål. Jag fick inte
            svar på min fråga. Målet är 20 % av åkerarealen och 10 % av slaktdjuren
            till år 2005. Är det ett mål som moderaterna kan acceptera? Vad
            menas med att konsumenterna missleds?
          </note>
          <note type="speaker">
            Anf. 52 INGVAR ERIKSSON (m) replik:
          </note>
          <note>
            Fru talman! Det är inte så att vi misstycker att andra ställer
            upp mål. Men vi tror inte att det målet är uppnåeligt i Sverige.
            Låt mig säga det. Det är fel att på politisk väg ställa upp sådana
            mål som man riskerar att inte kunna uppnå.
          </note>
          <note>
            Vi har givetvis förhoppningar att om konsumenterna efterfrågar
            detta så kommer produkterna fram.
          </note>
          <note>
            Det är givet att om det också kan ske i praktiken är det ett
            mål som vi inte har något emot. Tvärtom.
          </note>
          <note>
            Jag har sysslat med bägge sorterna av produktion.
          </note>
          <note>
            Jag vet hur svårt det är. Jag tror definitivt inte att vi klarar
            försörjningen av Sveriges folk om vi t.ex.
          </note>
          <note>
            skulle komma upp i 30 %, 40 % eller 50 %. Då blir det nog svält,
            problem och utvandring igen. Det har vi upplevt förr i Sverige.
          </note>
          <note>
            Margareta Winberg skrattar och drar på munnen.
          </note>
          <note>
            Men tror Margareta Winberg verkligen att vi kan försörja världens
            befolkning genom den nisch som den ekologiska odlingen hittills
            har varit? Det är i så fall inte realistiskt. Tror Margareta Winberg
            det?
          </note>
          <note type="speaker">
            Anf. 53 KJELL-ERIK KARLSSON (v):
          </note>
          <note>
            Fru talman! Slakt- och fiskefrågor är ett par frågor som är verkligt
            aktuella i vårt samhälle och som berör många på olika sätt. Det
            gäller både oss som producenter och konsumenter. På dessa två
            områden vill
          </note>
          <note>
            Sverige hålla fanan högt i dubbel bemärkelse. Jag tänker då på
            att vi påstår oss producera rena och säkra produkter, och vi lyfter
            fram vikten av en stark konsumentsäkerhet och konsumentpolitik.
          </note>
          <note>
            Vi vill från Sveriges sida uppfattas ute i Europa som de som
            driver på och ligger i fronten när det gäller kemikaliepolitiken
            och djurskyddet. Ska vi ha en trovärdighet hos våra medborgare
            för vår politik på dessa områden samt en trovärdighet i våra krav
            på andra länder måste vi städa framför vår egen dörr. Vi kan inte
            köra med dubbla signaler.
          </note>
          <note>
            När det gäller slakten kan det inte ha undgått någon att vi har
            problem med djurskyddet på en del av våra slakterier i landet.
            Vi har i Sverige bestämt oss för att ha en hög ambition för vårt
            djurskydd. Det är bra, och det ska vi fortsätta att ha. Men tyvärr
            finns det slakterier som har visat sig inte håller den nivån på
            djurskyddet som vi gemensamt har satt upp ett regelsystem kring
            och för.
          </note>
          <note>
            I dag är det kommunerna som har att genomföra den djurskyddstillsyn
            som ska ske ute på slakterierna.
          </note>
          <note>
            Denna ordning har uppenbarligen inte räckt till för att garantera
            att verksamheten följer djurskyddslagen.
          </note>
          <note>
            Vi ser det som naturligt att besiktningsveterinärerna på slakterierna
            ska ha ett ansvar att anmäla missförhållanden när de upptäcker
            brott mot djurskyddslagen. Det är något som är fel när det utvecklas
            en kultur på slakterierna som kan tolkas som "tig och lägg dig
            inte i" och i värsta fall som "tig och lid".
          </note>
          <note>
            Detta leder till att djurskyddslagen inte längre uppfylls och
            att det accepteras på olika nivåer.
          </note>
          <note>
            Det är viktigt att det inte finns någon tvekan om att besiktningsveterinärerna
            kan agera som fristående eller oberoende från de verksamheter
            som de granskar. Här har Livsmedelsverket ett stort ansvar.
          </note>
          <note>
            Uppfödningen i kött- eller fläskfabriker med flera tusen djur
            samt centraliserade slakterier eller s.k.
          </note>
          <note>
            effektivisering har lett till långa transporter, stress och en
            förändrad inställning. Man har gått från att se slaktdjur som
            individ till att se slaktdjuret som ett rörligt kött- eller fläskpaket
            som genererar en viss summa pengar.
          </note>
          <note>
            Djurhanteringen samt avlivningen bör ske på ett värdigare och
            bättre sätt än som framgått av de bilder som vi fått se på TV.
            De har tagits av personer som har haft civilkurage nog att filma
            inne i verksamheten och som sedan också stått för det i offentligheten.
            Jag vill ge dem en eloge för deras styrka och en tumme ned för
            dem som tidigare inte lyssnat på deras kritik.
          </note>
          <note>
            Jag beklagar de ansvarigas slapphet oavsett var eller på vilken
            nivå de har suttit.
          </note>
          <note>
            Jag skulle vilja fråga ministern om hon förväntar sig en reell
            förbättring av djurskyddstillsynen och bättre rapportering när
            det visat sig att brister förekommer på slakterierna. Man kan
            tycka att frågan är onödig, eftersom svaret inte borde bli annat
            än ja.
          </note>
          <note>
            Men med den erfarenhet som vi fått ute på verksamheterna, där
            munkavlarna och tystnaden tydligen ska råda, behövs ändå ett svar.
            Jag hoppas att det blir ett svar som gör att munkavlarna kan tas
            bort frivilligt och att fler vågar yttra sig i frågan.
          </note>
          <note>
            Jag tänker nu gå över från landbaserade djur till vattenlevande,
            havets läckerheter eller giftspridare i näringskedjan. Jag tänker
            då på giftet dioxin. Ett exempel på livsmedel som är särskilt
            utsatt för dioxin är fet fisk och då särskilt fisken från Östersjön.
          </note>
          <note>
            På senare tid har halterna av dioxin i fisk från
          </note>
          <note>
            Östersjön uppmärksammats. Ett EU-direktiv med gränsvärden förbereds
            för dioxin i fisk. Det är bra och på tiden. Men detta kan innebära
            att fiskråvara och fisk från Östersjön inte längre får användas
            för humankonsumtion eller vid framställning av fiskmjöl och fiskolja.
          </note>
          <note>
            Införs de föreslagna gränsvärdena kan troligtvis även ett totalförbud
            att sälja lax och ål från Östersjön införas. Detta skulle då drabba
            den svenska fiskenäringen hårt. Den svenska regeringens inställning
            har därför hittills varit att det tills vidare är bättre med kostråd
            och skärpt kamp mot dioxinutsläpp än med gränsvärden. Det verkar
            som att regeringen menar att det vetenskapliga underlaget är alltför
            bristfälligt för att man ska kunna införa gränsvärden.
          </note>
          <note>
            Fru talman! Det är nu intressant att se om vi står upp för vår
            kemikaliepolitik och konsumentpolitik eller inte. Politiken går
            ut på att vi ska ha giftfri mat och att vi inte ska flytta gifterna
            vidare i samhället och i näringskedjan.
          </note>
          <note>
            Kostråd är givetvis bra, men inte som surrogat för att slå vakt
            om en viss näringsdel som är överetablerad i förhållande till
            resurserna och där dessutom mat och foder görs av det som EU vill
            kalla giftig råvara.
          </note>
          <note>
            Detta kan bli bekymmersamt för det kustnära fisket.
          </note>
          <note>
            Vem vinner kampen? Sysselsättningen eller giftfri mat och råvara?
          </note>
          <note>
            Här bör det påpekas att det verkar som om både
          </note>
          <note>
            Tyskland och Danmark vill stödja införandet av gränsvärdet för
            dioxin i fisk - detta för att ha förtroende hos konsumenten.
          </note>
          <note>
            Vi i Vänstern anser att ökad kunskap är högst prioriterat för
            att kunna hantera frågan på ett klokt sätt.
          </note>
          <note>
            Den viktigaste åtgärden i arbetet med att begränsa dioxinhalterna
            är självfallet begränsandet av utsläppen till luft och vatten.
            Här bör vi vara observanta på den ökande sopförbränningen med
            de dioxinutsläpp som den för med sig. Dessutom sker fortfarande
            stora utsläpp av dioxiner både från Finland och de baltiska staterna.
          </note>
          <note>
            Det är viktigt att snabbt sätta i gång omfattande provtagningsprogram
            eftersom halterna i samma bestånd skiljer sig starkt mellan kön
            och åldrar, men även mellan olika fiskbestånd.
          </note>
          <note>
            Vi i Vänsterpartiet vill starkt påpeka att näringsintressena
            inte ska få överordnas människornas eventuella negativa hälsopåverkan
            när det gäller svenskt deltagande i beslutet om gränsvärden för
            dioxin i livsmedel. Försiktighetsprincipen måste gå före näringens
            intressen oavsett om näringen finns på land eller till havs.
          </note>
          <note>
            Anf. 54 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! När det gäller synen på missförhållandena inom slakterinäringen
            delar jag Kjell-Erik
          </note>
          <note>
            Karlssons uppfattning. De förhållanden som vi har sett på TV
            är oacceptabla. Jag tog omedelbart kontakt med slakterinäringen,
            och jag har ställt krav på utbildning, certifiering och bättre
            övervakning av dem som leder verksamheten. De har också lovat
            att omedelbart ställa upp på detta.
          </note>
          <note>
            Det är inte djurskyddslagen det är fel på, utan tilllämpningen.
            Vi ska emellertid ändra lagen så att besiktningsveterinärerna
            även får ansvar för djurskyddstillsynen. Nästa år kommer vi också
            att inrätta en djurskyddsmyndighet.
          </note>
          <note type="speaker">
            Anf. 55 TALMANNEN:
          </note>
          <note>
            Jag beklagar att vi har bekymmer med ljudtekniken. Jag ber jordbruksministern
            att ta sina repliker här framme om vi inte lyckas göra någonting
            mer åt det.
          </note>
          <note type="speaker">
            Anf. 56 KJELL-ERIK KARLSSON (v) replik:
          </note>
          <note>
            Fru talman! Jag vill tacka ministern för det positiva svaret
            när det gäller frågan om slakterierna och besiktningsveterinärerna.
          </note>
          <note>
            Anf. 57 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Den andra frågan handlade om fisken och dioxinet.
            Detta är ett oerhört stort bekymmer.
          </note>
          <note>
            Dioxin är nämligen ett av de allra farligaste gifter som vi har.
            Självklart måste vi sätta folkhälsan i första rummet.
          </note>
          <note>
            Vi hade en hearing om detta i juni månad med alla experter från
            Sverige, där jag tror att Vänsterpartiet deltog. Alla experterna
            från Sverige var överens om att de gränsvärden som nu var satta
            inte var vetenskapligt grundade. De var också överens om t.ex.
            -
          </note>
          <note>
            och då tänker jag på miljömedicinen - att man trots det man vet
            om dioxinet i den feta fisken rekommenderar ammande kvinnor att
            äta den, även om de ska äta den i begränsad omfattning. Detta
            gör man därför att amningen är viktigare än den risk som dioxinet
            i bröstmjölken innebär. Detta visar att det finns en oenighet
            inom vetenskapen om detta.
          </note>
          <note>
            Jag noterar också att Jonas Sjöstedt i EU-
          </note>
          <note>
            parlamentet har stött den svenska linjen. Vi vill alltså gå på
            utsläppskällorna. Vi har gjort väldiga satsningar där. Exponeringen
            har halverats under en tioårsperiod. Vi vill ha kostråd eftersom
            vi tror att den metod som har tillämpats hittills i Sverige har
            varit verkningsfull. Vi vill i första hand ha det i stället för
            de nivåer som kommissionen har föreslagit. Men vi skulle aldrig
            inta en sådan svensk position om vi trodde att det skulle vara
            till missgagn för folkhälsan
          </note>
          <note>
            - absolut inte. Den kommer i första hand.
          </note>
          <note type="speaker">
            Anf. 58 KJELL-ERIK KARLSSON (v) replik:
          </note>
          <note>
            Fru talman! Jag tackar även för detta svar.
          </note>
          <note>
            Kostråd i all ära - de kan vara mycket bra. Men dioxin är ändå
            ett av de allra giftigaste ämnen som vi har. Dioxin finns på många
            områden. Vi måste försöka följa den kemikaliepolitik som vi har
            sagt att vi ska följa. Det innebär att vi ska ha bort de här gifterna
            ur vår näringskedja.
          </note>
          <note>
            Man kan ge ut kostråd om att man bara ska äta ett visst livsmedel
            i en viss mängd - annars kommer det att påverka din hälsa. Men
            det kan inte vara hållbart i längden. Jag håller med ministern
            om att vi måste göra någonting för att få en förändring av detta.
            Men kostråd är inte lösningen.
          </note>
          <note type="speaker">
            Anf. 59 ULF BJÖRKLUND (kd):
          </note>
          <note>
            Fru talman! Återigen vill jag ställa frågan: Finns det egentligen
            något finare och mer ärorikt än att vara brukare av den svenska
            moderjorden - att vara en riktig, vanlig bonde med en god portion
            vanligt sunt bondförnuft?
          </note>
          <note>
            En av våra nationalskalder, Erik Gustaf Geijer, uttrycker i dikten
            Odalbonden den stolthet och trygghet som dåtidens bundenhet vid
            jorden faktiskt innebar. Rotfastheten sedan generationer, äran
            att få odla den fäderneärvda jorden och känslan av stolthet och
            trygghet var planterad i hjärtat. Bonden var och är fortfarande
            medskapare till vår välfärd. Industrialismen står minsann inte
            ensam för välfärdsutvecklingen i vårt land.
          </note>
          <note>
            Bonden har skapat det öppna landskapet. Och fråga honom får du
            höra! Där trivs han eller hon allra bäst. Dagens och framtidens
            jordbrukspolitik måste också fortsättningsvis handla om att ta
            till vara den miljö som långvarig jordbruksproduktion har skapat.
          </note>
          <note>
            Men tyvärr läggs det ena mindre familjejordbruket efter det andra
            ned. Vi har hört att minst tre mjölkbönder lägger ned sin verksamhet
            dagligen. Vissa dystra siare menar att av dagens ca 80 000 jordbrukare
            återstår bara 10 000 om fem till tio år. Med kunskap om att varje
            mjölkbonde i sin tur genererar ytterligare sju arbetstillfällen
            förstår vi vad detta betyder ur sysselsättningssynpunkt för landsbygden.
          </note>
          <note>
            Fru talman! Vad är det för bild myndigheter och massmedier ger
            av jordbrukaryrket som odlare, mjölkproducent och djurskötare?
            Är det populärt?
          </note>
          <note>
            Verkar det lockande? Tittar man på arbetsförmedlingens hemsida
            så får man veta att det handlar om tunga lyft, obekväma arbetsställningar,
            dålig lukt och luft och höga ljudnivåer. Helgarbete är vanligt
            och man får jobba ensam väldigt ofta. Denna bild av att jobba
            i lantbruket är bara ett negativt budskap. Naturligtvis ger också
            bönder själva sina barn t.ex. det här rådet: Utbilda dig på ett
            annat område och sök dig en bättre framtid! Du är värd ett bättre
            öde.
          </note>
          <note>
            Varför säger man så? Varför har vi så svårt att locka ungdomar
            till en framtid inom lantbrukssektorn?
          </note>
          <note>
            Hur är det med lönsamheten? Man vill förstås ha en lön som är
            jämförbar med andra yrkesgruppers.
          </note>
          <note>
            Hur är det med yrkesstoltheten? Man vill ju vara stolt över sitt
            yrke och kunna berätta om det för andra.
          </note>
          <note>
            Och hur är det med framtidstron? Man måste få känna tillfredsställelse
            och trygghet och tro att mitt yrke betyder någonting och är viktigt
            för andra och för framtiden.
          </note>
          <note>
            Var kommer människan in någonstans? Vem bryr sig om lantbrukaren
            - lantbrukarfamiljen? Hur mår man egentligen?
          </note>
          <note>
            Det finns en allmän oro inför framtiden. Hur blir det när de
            östeuropeiska och baltiska bönderna kommer med i EU-gemenskapen?
            Kommer stödet till oss bönder här i Sverige verkligen att räcka
            till? Vågar jag investera i mitt företag? Blir reglerna långsiktiga?
          </note>
          <note>
            Ska jag rekommendera min son eller dotter att ta över gården?
            Hur blir det egentligen med dieselskatten?
          </note>
          <note>
            Kommer regeringen att hålla sina löften? Får vi en chans att
            konkurrera på lika villkor med omvärlden?
          </note>
          <note>
            Är det som det ser ut - bara vackert politiskt prat utan innehåll?
            Hur är det med den frågan, jordbruksministern? Den är ju inte
            ny.
          </note>
          <note>
            Trenden måste vändas. En ny optimism och hög attraktionskraft
            måste skapas för jordbrukaryrket.
          </note>
          <note>
            Som lantbrukare ska man kunna vara stolt över sitt yrke och känna
            optimism inför framtiden. Ungdomar måste lockas till de areella
            näringarna med inspiration. De måste få möjlighet till bra utbildning,
            kompetensutveckling och framtidstro. Här har Jordbruksverket,
            departementet, LRF, SLU, du och jag och inte minst massmedierna
            en stor uppgift att se människan.
          </note>
          <note>
            Det handlar om arbets- och livsvillkor, hälsa, kompetens och
            utvecklingsmöjligheter.
          </note>
          <note>
            Jordbruket är ju inte en näring som andra, utan en näring med
            speciella villkor som kräver en särskild politik. De speciella
            villkor som är förknippade med jordbruk och livsmedelsproduktion
            måste få konsekvenser i form av en särskilt utformad politik som
            skapar rimliga förutsättningar för den enskilda lantbruksföretagaren.
            Jorden ligger ju där den ligger och kan inte flyttas utomlands.
          </note>
          <note>
            Det miljö- och landskapsvårdande inslaget är en kollektiv nyttighet
            som måste betalas av det allmänna. Brukningsbar jord och förutsättningar
            för djurhållning finns i hela Sverige. De extra kostnader som
            är förenat med att bedriva jordbruk i skogs- och mellanbygd och
            framför allt i Norrland kräver extra insatser. Eftersom strävan
            ska vara att behålla det öppna landskapet i hela landet krävs
            här en större solidarisk uppställning med gemensamma finansieringar.
          </note>
          <note>
            Så har vi detta med socialt stöd till avbytartjänst.
          </note>
          <note>
            För inte minst mjölkgårdar är avbytare inom jordbruket en förutsättning
            för att man ska kunna komma från sitt arbete någon eller några
            gånger per år. För att lantbruksföretagaren ska ha råd att under
            en tid avlöna en avbytare krävs att staten tar sitt sociala ansvar.
          </note>
          <note>
            Löntagare har rätt till fem veckors semester. Det är inte mer
            än rimligt att också jordbrukaren får en semesterrätt. Det är
            kan inte ske på annat sätt än genom att staten stöttar utbyggnaden
            av en avbytartjänst som kan komma alla lantbrukare till del. Hur
            ser egentligen det sociala skyddsnätet ut för en jordbrukare i
            dag?
          </note>
          <note>
            Låt mig så gå över till frågan om skördeskadeskydd. Lantbruksföretagaren
            är som ingen annan företagare utsatt för vädrets nycker. De klimatförändringar
            som kan vara orsakade av människans påverkan kan slå oerhört hårt
            mot den enskilde. Översvämningar eller svår torka kan slå ut en
            årsinkomst. Här måste staten ta ett ansvar så att den enskilde
            inte drabbas på ett orimligt sätt. Tolkningen av begreppet katastrof
            måste ges ett individuellt innehåll. I dag ser man till kollektivet
            - en hel näringsgren.
          </note>
          <note>
            Jag har i dagarna besökt potatisbönder i Närke som flera år i
            sträck drabbats av översvämningar som i stort sett ödelagt hela
            skörden. Hur kan vi betrakta detta på något annat sätt än som
            en katastrof för den enskilda bonden även om näringsgrenen som
            sådan klarar sig skapligt. Det är dags att se till individen,
            till människan - den enskilda bonden. Jag vill fråga jordbruksministern:
            Hur är det med skördeskadeskyddet?
          </note>
          <note>
            Varför kan vi inte se till individen i stället för till kollektivet?
          </note>
          <note>
            Sedan har vi den framtida jordbrukspolitiken. En grundlig genomlysning
            av den gemensamma jordbrukspolitiken måste eftersträvas inför
            den planerade utvärderingen år 2003. En kommande balanserad reform
            av CAP måste resultera i långsiktiga och stabila spelregler för
            Sveriges bönder. Det skulle skapa trygghet och framtidstro. Vidare
            är det önskvärt att
          </note>
          <note>
            CAP inte som tidigare leder till en storindustrialisering av
            jordbruket. Värdet av familjejordbruk och mindre enheter måste
            främjas.
          </note>
          <note>
            Det är hög tid att värdera de uppgifter som bonden också utför
            utöver traditionell livsmedelsproduktion i form av energi, skydd
            av natur och ett värdefullt odlingslandskap med biologisk artrikedom.
            Den insatsen måste jordbrukaren ha betalt för.
          </note>
          <note>
            När jordbruks- och livsmedelspolitiken ska reformeras måste möjligheter
            till att fördela ansvaret på annat sätt mellan EU-nivån och den
            nationella nivån studeras. Ersättning för kollektiva nyttigheter
            skulle kunna anpassas till respektive lands behov. En översyn
            av subsidiaritetsprincipens tillämpning inom den gemensamma jordbrukspolitiken
            krävs med andra ord.
          </note>
          <note>
            Framtidens jordbrukspolitik måste vara solidarisk med tredje
            världens bönder. Vi kan inte fortsätta med en politik som innebär
            att vi prisdumpar våra varor så att vi slår ut producenterna i
            u-världen. Den senaste månadens världshändelser har på ett tydligt
            sätt visat på nödvändigheten av att vi på allvar tar itu med att
            reducera de stora välfärdsklyftorna i världen. Detta gäller inte
            minst situationen på jordbruks- och livsmedelsområdet.
          </note>
          <note>
            Anf. 60 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag vill påminna Ulf Björklund om vad som faktiskt
            har gjorts för att underlätta för den svenska jordbruksnäringen
            och likställa konkurrensvillkoren. Vi har sänkt kostnaderna för
            el och eldningsolja med 250 miljoner. Vi har tagit bort kartavgiften
            på 30 miljoner. I den här budgeten tar vi bort traktorskatten
            på 40 miljoner. Vi ska återföra avgifter på bekämpningsmedel och
            handelsgödsel till en kostnad av drygt 400 miljoner. Dieselskatten
            utreds, och den utreds därför att det är mycket besvärligt att
            återföra den av det skälet att bönder ofta gör flera saker.
          </note>
          <note>
            Det var ju meningen att man skulle återföra dieselskatten på
            den diesel som man använde i jordbruket.
          </note>
          <note>
            Men eftersom bönderna ofta är mångsysslare - och det har vi också
            främjat på olika sätt, och det är ett positivt ord för mig - kan
            det uppstå konkurrenssvårigheter mellan t.ex. farmartjänster som
            bönder håller på med och grävmaskinister som har sina jobb utifrån
            en annan utgångspunkt. Men jag tycker inte att det är så eländigt
            som Ulf Björklund beskrev det.
          </note>
          <note>
            När det gäller skördeskador och hur man definierar katastrof
            är det inte alls så att man ser till hela branschen. Där görs
            verkligen en individuell prövning gård för gård. Det är viktigt
            att poängtera det så att det inte ska råda några missförstånd.
          </note>
          <note type="speaker">
            Anf. 61 ULF BJÖRKLUND (kd) replik:
          </note>
          <note>
            Fru talman! Det är klart att regeringen har gjort en del. Efter
            mycket debatterande under ett antal år har regeringen känt sig
            tvingad att gå bönderna till mötes, och det som har gjorts har
            varit bra. Men man har ju faktiskt också haft dieselskatten som
            huvudpunkt i diskussionen. Vi vet att omkringliggande länder har
            en betydligt lägre dieselskatt än vad de svenska bönderna har.
            Då blir det självfallet inte någon konkurrensneutralitet. Dessutom
            måste man uppfylla löftet.
          </note>
          <note>
            Nu är ju en utredning tillsatt. Det blir väl lite väl många utredningar
            ibland, och det drar ut på tiden.
          </note>
          <note>
            Det här är brådskande. Vi förväntar oss att regeringen håller
            det löfte man har gett till bönderna när det gäller dieselskatten.
          </note>
          <note>
            Det är svårt för enskilda bönder att få pengar för skördeskador.
            Ett år klarar man kanske själv, men två år med nästan inget skördeutfall
            är omöjligt. Där borde det finns striktare och enklare regler
            för ett individuellt bidrag.
          </note>
          <note>
            Anf. 62 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Skördeskador är ett årligt problem i olika delar
            av landet. Jag vill påminna om att LRF
          </note>
          <note>
            övertog huvudansvaret för detta, 1988 tror jag det var.
          </note>
          <note>
            Sedan dess har regeringen det övergripande ansvaret vid skador
            av naturkatastrofkaraktär i stora områden, som det heter. Det
            har också varit uppe här i kammaren. Det är naturligtvis en definitionsfråga.
          </note>
          <note>
            Jag skulle också vilja ta upp en annan sak. Ulf
          </note>
          <note>
            Björklund talade mycket om hur den framtida jordbrukspolitiken
            skulle se ut och vad man behövde ha för stöd. Jag uppfattade det
            så att stödet inte bara skulle ligga på nuvarande nivåer utan
            näst intill öka.
          </note>
          <note>
            Då vill jag ställa en fråga. Ingvar Eriksson talade nyss om en
            avreglering som skulle innebära att man sätter ut bondens produkter
            på marknaden. Det skulle kraftigt reducera antalet bönder i Sverige
            och kraftigt koncentrera dem till vissa delar där det är mest
            produktivt och mest lönsamt. Hur ser Kristdemokraterna och Ulf
            Björklund på den typen av avreglering?
          </note>
          <note type="speaker">
            Anf. 63 GUDRUN LINDVALL (mp) replik:
          </note>
          <note>
            Fru talman! Jag tycker att det är en oerhört negativ bild av
            lantbruket som Ulf Björklund målar upp.
          </note>
          <note>
            Jag måste säga att jag är glad att LRF nu börjar gå ifrån den
            här negativa bilden och i stället börjar diskutera hur det verkligen
            ser ut, nämligen det faktum att trots allt som har sagts om hur
            hemskt det är producerar Sverige fortfarande på så mycket mark
            vi får producera på - det finns ju produktionstak inom EU -
          </note>
          <note>
            vi har så många slaktdjur som vi får ha och vi producerar så
            mycket mjölk som är tillåtet. Då undrar jag:
          </note>
          <note>
            Hur skulle vi kunna göra mer?
          </note>
          <note>
            Det här tycker jag snarare visar på att det finns en framtidstro
            hos bönder. Vi kan också se att många unga lantbrukare tar över
            i dag. Men det som samtidigt sker då är att man lägger ned gårdar,
            för de unga vill ha större arealer för att klara ekonomin. Vi
            kan nämligen se att marken har blivit dyr på grund av framför
            allt arealstöd inom EU. När man säger att lantbruk lägger ned
            måste man ju också tala om att de inte tas ur produktion, utan
            de slås ihop till större enheter.
          </note>
          <note type="speaker">
            Anf. 64 TALMANNEN:
          </note>
          <note>
            Jag konstaterar att jag felaktigt missunnade Ulf
          </note>
          <note>
            Björklund den förra repliken. Vi tar den i nästa omgång, så slutför
            vi replikskiftet med Gudrun Lindvall först.
          </note>
          <note type="speaker">
            Anf. 65 ULF BJÖRKLUND (kd) replik:
          </note>
          <note>
            Fru talman! Jag vill säga åt Gudrun Lindvall att man ju faktiskt
            kan höra den negativa bilden, men jag håller också med om att
            det är viktigt att man får en ny optimism, en positiv bild på
            allt det som har med jordbruk och livsmedelsproduktion att göra.
            Det som har hänt under det senaste året har på något sätt lagt
            en sordin över jordbruket som ju inte i alla lägen är positiv,
            men vi hoppas självklart att det ska komma positiva effekter av
            den debatt som har uppstått i och med det här.
          </note>
          <note>
            Det är ju så här att visst finns det mycket goda exempel på framtidstro,
            men vi ser ju hur naturbruksgymnasier på olika ställen i landet
            lägger ned. Avstånden gör att en enkel jordbruksutbildning blir
            svårare och svårare för ungdomar att få. Vi ska självklart göra
            allt vi kan tillsammans för att få en positiv bild av jordbruket.
            Jag ville bara peka på de svårigheter och de negativa effekter
            som fortfarande behöver bearbetas.
          </note>
          <note type="speaker">
            Anf. 66 GUDRUN LINDVALL (mp) replik:
          </note>
          <note>
            Fru talman! Det kanske inte är så konstigt att många som inte
            är födda inom lantbruket inser att i framtiden blir det oerhört
            svårt att köpa en gård med tanke på hur dyr marken är. Man måste
            helt enkelt vara född till det.
          </note>
          <note>
            Jag tycker också att man i debatten måste tala om att den lönsamhet
            som har kommit jordbruket till del har inneburit att vi har en
            av världens mest moderna maskinparker. Den har bytts efter 1995.
            Vi kan också se att de senaste åren har det byggts ladugårdar
            i
          </note>
          <note>
            Sverige i en takt som aldrig förr, så pass mycket att de som
            gör grundjobbet har haft svårt att hänga med -
          </note>
          <note>
            entreprenörerna har helt enkelt inte varit tillräckligt många.
          </note>
          <note>
            Jag tycker också att man ska påpeka att vi har ett tio gånger
            högre miljöstöd än Danmark, att vi har ett betydligt lägre elpris
            och att de unga lantbrukarna faktiskt i dag går över till ekologiskt
            lantbruk. Jag tycker också att det är intressant att konstatera
            att en medelareal för en ekologisk gård i dag är 61 hektar och
            medelgården är 33 hektar.
          </note>
          <note>
            Så visst finns det framtidstro, Ulf Björklund, men det kanske
            är så att Kristdemokraterna är ett missnöjesparti som lever på
            att odla missnöje - jag vet inte riktigt.
          </note>
          <note type="speaker">
            Anf. 67 TALMANNEN:
          </note>
          <note>
            Då får Ulf Björklund nu två minuter på sig för att svara dels
            Gudrun Lindvall och dels jordbruksministern.
          </note>
          <note type="speaker">
            Anf. 68 ULF BJÖRKLUND (kd) replik:
          </note>
          <note>
            Fru talman! Då svarar jag Gudrun Lindvall först.
          </note>
          <note>
            Det är tydligen så att Miljöpartiet satsar på och kämpar för
            de stora industrijordbruken i det här landet. Det är tydligen
            så att Miljöpartiet och Gudrun
          </note>
          <note>
            Lindvall menar att de mindre enheterna, familjejordbruken, ska
            utrotas. Det är den gruppens talan jag har fört i dag. De mindre
            jordbruken, familjejordbruken, måste få finnas kvar i det här
            landet, och vi måste hitta former för att göra det möjligt. Det
            finns olika kombinationer. Jag nämnde alla övriga nyttigheter
            som sker på jordbrukssidan som man i dag inte får betalt för och
            som kanske trots allt är nya nischer i framtiden.
          </note>
          <note>
            Så vänder jag mig till jordbruksministern.
          </note>
          <note>
            Vi talade om skördekatastrofer. Ja, jag vet att vi tidigare har
            haft ett anslag som har handlat om skördeskadeersättningar, och
            det är naturligtvis väldigt svårt att avgöra var gränsen går för
            att kalla det här för katastrof. Men vi har tydligen under sista
            tiden drabbats - om det nu har med klimatförändringar att göra
            eller vad det nu kan vara. Är det här något bestående som kommer
            att fortlöpa under ett antal år, måste frågan om skördeskadeskydd
            ändå upp på agendan på något sätt. Vi kan ju inte låta potatisodlare,
            morotsodlare och allt vad det nu är ute i vårt land på det här
            sättet slås ut genom att man några år tvingas konstatera att skörden
            inte gav någonting. Den här frågan kommer säkert upp med tanke
            på fortsättningen, om det nu är så som befaras, att klimatfrågorna
            är ett av de stora bekymren också de närmaste åren.
          </note>
          <note type="speaker">
            Anf. 69 BIRGITTA CARLSSON (c):
          </note>
          <note>
            Fru talman! Sunda och säkra livsmedel är mycket viktigt för människors
            hälsa, och inte minst för våra barn. Livsmedel framställda på
            ett etiskt och ekologiskt riktigt sätt är en livskvalitetsfråga.
          </note>
          <note>
            Centerpartiet har under många år arbetat med att livsmedel ska
            vara ursprungsmärkta för att underlätta för konsumenterna vid
            deras val av livsmedel. Vi behöver kunniga och starka konsumenter.
            Konsumenter som gör medvetna val kan medverka till att plågsam
            djuruppfödning och andra tveksamma produktionsmetoder stoppas.
            Man kan alltså säga att konsumentmakten är beroende av en väl
            fungerande märkning av livsmedel. Detta gäller inte minst halvfabrikat
            och färdigmat.
          </note>
          <note>
            Centerpartiet fortsätter att arbeta för att konsumenternas ställning
            ska stärkas, och då är det viktigt med en konsekvent märkning
            av livsmedel där det framgår produktionsland, produktionsmetoder,
            förekomsten av genmodifierade produkter, antibiotika, hormoner,
            bestrålning, färgämnen och andra tillsatser.
          </note>
          <note>
            Fru talman! Det växer fram ett allt större intresse för att köpa
            lokalproducerade livsmedel. Ett av skälen för detta är viljan
            att köpa mat från producenter man känner till. Ett annat skäl
            är miljöaspekterna med minskade transporter. Det är därför viktigt
            att lagstiftning och regelverk inte diskriminerar denna form av
            livsmedelsproduktion. Lokalproducerade livsmedel kan också innebära
            fler arbetstillfällen på platser med liten arbetsmarknad.
          </note>
          <note>
            Fru talman! Jordbruket är en viktig faktor om vi ska ha en levande
            landsbygd. Om detta ska vara möjligt i framtiden måste vi ge förutsättningar
            till livskraftiga jordbruk. Sverige har i dag en av världens främsta
            livsmedelssektorer, både vad gäller kvalitet och omsorg om miljö
            och djur. Det svenska jordbrukets utveckling och fortlevnad är
            en fråga som berör betydligt fler än svenska bönder. Vi är alla
            beroende av jordbrukets produkter för att få mat för dagen.
          </note>
          <note>
            Detta är för stora delar av jordens befolkningen inte en självklarhet.
            Historiskt sett har det inte heller varit en självklarhet här
            i vårt land.
          </note>
          <note>
            Men jordbruket ger mer än bara livsmedel. Det har också en kulturhistorisk
            betydelse och påverkan. I
          </note>
          <note>
            dag lever en stor del av befolkningen i städer och tätorter,
            men gemensamt för de flesta är att de har ett starkt historiskt
            förhållande till landsbygden. Det öppna landskapet med hagmarker
            och ängar har inte kommit till av sig självt. Det är generationer
            av bönder som skapat och vårdat det som har så stor betydelse
            för det öppna landskapet och den biologiska mångfalden. Detta
            är till stor glädje för oss som bor i
          </note>
          <note>
            Sverige, men också för dem som kommer hit som turister.
          </note>
          <note>
            Vi kan konstatera att jordbruket är drivkraften och motorn på
            den svenska landsbygden. Jordbruket är grunden och håller i gång
            andra verksamheter på landsbygden. Därför måste politiska beslut
            som rör ekonomiska förutsättningar, miljö och sociala aspekter
            ge förutsättningar för livskraftiga jordbruksföretag.
          </note>
          <note>
            I bottenvåningen här i riksdagshuset finns det två tavlor föreställande
            de två viktigaste näringarna i
          </note>
          <note>
            Sverige för hundra år sedan: jordbruk i Skåne och bergsbruk i
            Lappland. Jordbrukstavlan ser väldigt idyllisk ut med fullt av
            människor som hjälps åt med arbetet. När tavlan målades var en
            mycket stor andel av den arbetande befolkningen sysselsatt inom
            jordbruket.
          </note>
          <note>
            När vi kommer ut i det svenska landskapet och ser hur svenskt
            jordbruk bedrivs 2001 så ser det mycket annorlunda ut. Det är
            få personer som arbetar med mycket avancerad mekanisk och teknisk
            utrustning.
          </note>
          <note>
            Det är mycket mera ett ensamarbete i dag än för hundra år sedan.
          </note>
          <note>
            Många människor tror, på grund av utvecklingen inom jordbruket
            med allt färre men ofta större jordbruksföretag, att denna sysselsättning
            inte har någon betydelse för vårt land.
          </note>
          <note>
            Detta är en helt felaktig uppfattning. Utanför de större tätorterna
            är lantbrukarna den största småföretagargruppen. Jordbruket har
            också stor betydelse för sysselsättningen i andra näringar. Livsmedelssektorn
            sysselsätter ungefär lika många personer i Sverige som bil- och
            elektronikindustrin tillsammans. Ofta finns dessa arbetstillfällen
            utanför de s.k. tillväxtregionerna. Det är inte ovanligt med kommuner
            där mer än vart fjärde arbetstillfälle finns inom företag som
            härstammar från jord- och skogsbruk.
          </note>
          <note>
            Fru talman! Med tanke på vilken viktig näring jordbruket är för
            Sverige och för oss alla borde vi vara rädda om denna näring och
            behandla den på ett positivt sätt.
          </note>
          <note>
            Statsministern uttalade för några år sedan att svenskt lantbruk
            är en framtidsnäring. Man fick löfte om att den s.k. ryggsäcken
            som svenska bönder bär skulle lyftas av. Dieselskatten skulle
            snabbutredas, handelsgödselskatterna skulle återföras till näringen
            och el- och eldningsoljebeskattningen skulle likställas med industrins
            skattenivå. Den sistnämnda åtgärden har delvis införts, men då
            ställdes 35-40 % av jordbruksföretagen utanför nedsättningen.
            Centerpartiet vill att gränsen vid 1 000 kr för att få del av
            nedsättningen av el- och eldningsoljebeskattningen ska slopas.
          </note>
          <note>
            Vi har fri rörlighet för varor inom EU, och eftersom vi har grannländer
            med lägre beskattning både på diesel och på handelsgödsel har
            svenskt jordbruk inte möjlighet att konkurrera på lika villkor
            med våra grannländer.
          </note>
          <note>
            Centerpartiet föreslår i sin partimotion att dieselskatten ska
            sänkas till EU:s genomsnittsnivå och även att kväveskatten på
            handelsgödsel ska tas bort, detta för att minska administration
            och byråkrati. Jordbrukaren behöver inte fler blanketter att fylla
            i. Det är minskad byråkrati och enklare regler som man efterfrågar.
            Att lantbrukare missar möjligheter att få del av ersättningar
            på grund av att blanketterna är alltför krångligt utformade är
            inte acceptabelt.
          </note>
          <note>
            Fru talman! Jag vill till sist ta upp en fråga om den sociala
            dimensionen i lantbruket. Att vara lantbrukare är ofta ett ensamarbete.
            När alltfler lantbruk läggs ned förstärks denna ensamhet. Sociala
            kontakter i arbetslivet uppmuntras i många yrken, och de är kanske
            allra viktigast för yrken med stor del ensamarbete.
          </note>
          <note>
            Under senare år har vi fått en debatt om utbrändhet och dess
            orsaker. För lantbrukare är ofta vår- och höstbruket perioder
            med mycket hög arbetsbelastning. Detta i kombination med bristande
            lönsamhet och pressen att fylla i alla olika blanketter rätt,
            för att inte missa de ersättningar som man har rätt till, kan
            leda till en oerhörd stress. Detta är en grogrund för utbrändhet.
            Det är därför nu ett måste att lyfta av ryggsäcken och se till
            att byråkratin minskar genom enklare regler.
          </note>
          <note type="speaker">
            Anf. 70 TALMANNEN:
          </note>
          <note>
            Vi har under de här tre dagarnas debatt haft en del tekniska
            problem i kammaren, och vi kommer naturligtvis att följa upp dem
            för att undvika att sådana inträffar igen. Vi får betrakta dem
            som olycksfall i arbetet och göra vårt bästa för att klara debatten.
          </note>
          <note>
            Anf. 71 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Birgitta Carlsson talar vackert om småskalighet,
            om hagmarker, om biologisk mångfald osv., där jag i långa stycken
            delar hennes uppfattningar. Men jag vill ställa en fråga om den
            avreglering som moderaterna talar om som ofrånkomlig och som man
            kan läsa om i deras motioner. Också Ingvar
          </note>
          <note>
            Eriksson uttalade sig om den. Hur ser Centerpartiet på den? Vilket
            landskap ser Birgitta Carlsson framför sig med en avreglerad jordbrukspolitik?
            Vilken koncentration och vilken storlek på gårdarna tror Birgitta
          </note>
          <note>
            Carlsson att detta skulle innebära? Hur många bönder kommer det
            i så fall att finnas kvar?
          </note>
          <note type="speaker">
            Anf. 72 BIRGITTA CARLSSON (c) replik:
          </note>
          <note>
            Fru talman! Jag har inte läst deras motioner, och jag har lite
            svårt att så här direkt ta ställning till deras påståenden. Men
            min förhoppning och önskan vad gäller jordbruket i Sverige är
            att vi ska kunna behålla det antal lantbrukare som vi i dag har.
            Vi kan se att utvecklingen nu går åt ett helt annat håll, och
            jag tycker att det är besvärande. Att vi ska kunna vrida klockan
            tillbaka och återfå den mängd jordbrukare som vi tidigare haft
            tror jag inte, men om vi kan se till att de jordbrukare som vi
            har i dag får rimliga villkor att arbeta under, tror jag att vi
            skulle få ett lantbruk som fungerar på ett mer tillfredsställande
            sätt.
          </note>
          <note>
            Anf. 73 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Det finns beräkningar som visar att vi skulle klara
            oss med 10 000 heltidsbönder i Sverige.
          </note>
          <note>
            Dessa är så duktiga och produktiva att de skulle kunna förse
            oss med mat. Vi är dessutom med i EU:s gemensamma marknad, så
            vi kan få mat från andra länder. Detta är dock enligt mitt sätt
            att se en mycket skrämmande utveckling. Jordbruket skulle finnas
            kvar i Skåne, i Östergötland, på Västgötaslätten, kanske också
            på Uppsalaslätten och i några mindre områden. Det är detta som
            händer om en total avreglering av jordbruket kommer till stånd.
          </note>
          <note>
            Det är i det perspektivet som jag ser Ingvar Erikssons inlägg.
            Det är väl ändå något som Centerpartiet måste ta avstånd ifrån.
          </note>
          <note type="speaker">
            Anf. 74 BIRGITTA CARLSSON (c) replik:
          </note>
          <note>
            Fru talman! Det är mycket möjligt att jag när jag har läst igenom
            motionerna i fråga kommer att ta avstånd från dem helt och hållet.
            A och O måste i alla fall vara att se till att de lantbrukare
            som vi har i dag får möjlighet att konkurrera på lika villkor
            med våra grannländer, och det har de inte i dag. Vi har en tyngre
            beskattning och tuffare villkor vad gäller djurhållning och annat.
            Vi ska vara stolta över att vi har det, men när vi ställer större
            krav på våra livsmedelsproducenter och på våra jordbrukare måste
            vi också ge dem rimliga ekonomiska incitament att fortsätta med
            den produktion som de bedriver.
          </note>
          <note>
            Med de tuffa krav som vi har känns det mycket besvärande om vi
            inte ger dem möjligheter att fortsätta. I så fall får vi i stället
            in en import av livsmedel som vi inte alls har samma kontroll
            över och möjlighet att se vad de innehåller i form av tillsatser
            och annat. De djur som det gäller uppföds på ett helt annat sätt.
          </note>
          <note type="speaker">
            Anf. 75 GUDRUN LINDVALL (mp) replik:
          </note>
          <note>
            Fru talman! Först har jag en konkret fråga. Jag skulle gärna
            vilja veta vad Birgitta Carlsson menar med "närproducerat".
          </note>
          <note>
            Svenskt jordbruk får ungefär 10 miljarder per år i tillskott
            sedan Sverige kom med i EU. För några år sedan räknade vi ut att
            det motsvarade 200 000 kr per lantbrukare. Det torde i dag vara
            ett högre belopp, eftersom antalet lantbrukare har minskat. Jag
            måste säga att jag tycker att det är ganska mycket pengar från
            staten eller från skattebetalarna över huvud taget.
          </note>
          <note>
            Jag undrar hur Birgitta Carlsson ser på de förhållandena att
            de danska lantbrukarna har ett miljöstöd som bara är tiondelen
            av det svenska och att de har en bekämpningsmedelsskatt som är
            tio gånger så hög och ett elpris som är betydligt högre. Ska vi
            inte väga in också sådana saker när vi diskuterar det svenska
            konkurrensläget? Det verkar som om vi bara ska titta på de negativa
            sakerna.
          </note>
          <note>
            Jag tycker att även Centerpartiet ger en oerhört negativ bild.
            Vi är överens om att vi ska ha kvar svenskt lantbruk, men vi får
            inte glömma det faktum att Artdatabanken i sin senaste skrift
            skriver att ett av hoten mot den biologiska mångfalden är just
            det konventionella lantbruket, som sprider för mycket biocider,
            dvs. livsdödare. Detta minskar inte bara antalet örter utan också
            fjärilar och fåglar. Hur ska vi komma till rätta med det? Som
            det är i dag framstår konventionellt lantbruk som ett hot mot
            den biologiska mångfalden.
          </note>
          <note type="speaker">
            Anf. 76 BIRGITTA CARLSSON (c) replik:
          </note>
          <note>
            Fru talman! Det var många frågor, och jag vet inte om jag kommer
            ihåg alla. Jag kan ta upp en fråga som jag inte fick med i mitt
            anförande och som handlar om forskning och utveckling inom jordbruket.
            Det är oerhört viktigt att man satsar pengar för att inte förstöra
            möjligheterna att lämna över till nästa och därefter följande
            generation en landsbygd med en biologisk mångfald som vi alla
            är rädda om och värnar om.
          </note>
          <note>
            När det gäller ersättningar till jordbruket från statens sida
            har man valt väg. Man har valt att konsumenterna ska få billiga
            livsmedel, och man har valt att ge den enskilde lantbrukaren ersättning
            i form av arealstöd och annat miljöstöd. Man kan erhålla många
            olika typer av stöd. Jag tror inte att någon lantbrukare egentligen
            vill ha en massa bidrag. Man vill ha betalt för det som man producerar.
            Det skulle egentligen vara ganska skönt om de slapp utsättas för
            det som nästan är en blanketthysteri.
          </note>
          <note type="speaker">
            Anf. 77 GUDRUN LINDVALL (mp) replik:
          </note>
          <note>
            Fru talman! I dag finns det inte någon av staten uppsatt prismarknad,
            men det är en fråga om marknad. Kan de svenska bönderna få konsumenterna
            att inse att produkterna är värda ett högre pris än man tar ut
            i dag, är det naturligtvis fritt fram. Jag tycker att de svenska
            bönderna i dag inte tar chansen att på ett bra sätt marknadsföra
            sina produkter, t.ex. kött. Man kunde sälja kött av olika raser,
            exempelvis aberdeen angus på tisdagen och kanske rödkulla på lördagen,
            och därmed verkligen skapa ett mervärde. Jag tycker att det här
            finns mycket att göra.
          </note>
          <note>
            Jag håller med om att det är viktigt att många bor på landet.
            Men ett av problemen i dag är ju att människor inte har möjlighet
            att bygga på landsbygden.
          </note>
          <note>
            Svenska bönder är inte så intresserade av att stycka tomter på
            sina marker. Det här gäller inte alls bara runt storstäderna utan
            även på landsbygden. Det är hart när omöjligt att komma över mark
            att bygga på.
          </note>
          <note>
            Om fler ska bo på landsbygden måste också de svenska lantbrukarna
            börja bli lite generösa med marken.
          </note>
          <note>
            Jag frågar fortfarande: Vad menar Birgitta Carlsson med "närproducerat"?
          </note>
          <note type="speaker">
            Anf. 78 BIRGITTA CARLSSON (c) replik:
          </note>
          <note>
            Fru talman! Jag ska börja med det eftersom jag missade det i
            mitt förra inlägg. Med närproduktion menar jag att man slipper
            långa transporter för att nå till konsumenten. Vi kan givetvis
            inte handla av grannen. Det är inte det jag menar. Men mycket
            av det som produceras i Skaraborg, som jag kommer ifrån, skulle
            kunna gå ut i butikerna där. Mycket av det som produceras runt
            Stockholm skulle kunna marknadsföras i affärerna här. Man skulle
            inte behöva köra maten långa sträckor för att den ska märkas på
            andra platser. Det fick jag reda på när jag var på studiebesök
            på ett företag.
          </note>
          <note>
            Sedan till det här med att det inte finns tomter att bygga på.
            Det måste se mycket olika ut på olika ställen i Sverige. Jag kommer
            från en bygd där det har byggts ganska mycket på landsbygden och
            där det inte alls har varit några svårigheter. Problemet är bara
            att det är ganska dyrt att bygga när man får stå för så väldigt
            mycket själv. Det blir dyrt när man inte kan ansluta sig till
            kommunens reningsverk och till kommunens vatten och avlopp. Det
            gör att det är många som drar sig för detta.
          </note>
          <note>
            Det är viktigt, tycker även jag, att man ges möjlighet att bygga
            på fler ställen, så det hoppas jag kommer att bli lättare framöver.
          </note>
          <note type="speaker">
            Anf. 79 GUDRUN LINDVALL (mp):
          </note>
          <note>
            Fru talman! Miljöpartiet har begärt en aktuell debatt med anledning
            av de TV-filmer om brister i djurskyddet vi har sett på senare
            tid. Vi har inte fått någon sådan debatt utan har blivit uppmanade
            att ta den diskussionen här. Därför tänker jag i princip enbart
            uppehålla mig vid djurskyddet.
          </note>
          <note>
            De TV-bilder vi sett i både TV 4 och andra kanaler visar att
            det sker saker i Sverige som vi inte trodde var möjligt. Vi trodde
            inte att vi skulle få se bilder på överlaster, där grisarna kollapsar.
            Vi trodde inte att vi skulle få se slag och elpådrivare användas
            på det sättet av vissa slakterier. Vi trodde inte att vi skulle
            få se nästan fullgångna kalvar som sprattlar i nyss slaktade kor.
            Vi trodde inte att vi skulle få se grisar som sprattlar när de
            skärs upp och bedövningen uppenbarligen inte har tagit. Vi trodde
            heller inte att vi skulle få höra talas om att man på vissa slakterier
            fortfarande använder nackskott trots att det är förbjudet.
          </note>
          <note>
            Det här är bilder som naturligtvis med rätta har upprört många.
            Den svenska djurskyddslagen blir aldrig bättre än den svagaste
            länken. Man kan fråga sig vem som har ansvaret för att det är
            så här. Naturligtvis är svaret att det är den enskilda, den som
            gör det här, som har ansvaret. Det är transportören som har ansvaret
            för att han tar en överlast. Det är slakteripersonalen som har
            ansvaret för att man faktiskt slår. Det är naturligtvis också
            ett ledningsproblem.
          </note>
          <note>
            Det är de enskilda bönderna som har ett ansvar för att man på
            en lastbil lastar en ko som man vet är för långt gången i dräktighet.
          </note>
          <note>
            Man kan också säga att det är ett kommunalt ansvar. Det skulle
            jag vilja återkomma till. Man kan säga att det är de centrala
            verken, Livsmedelsverket och Jordbruksverket, som har fallerat.
            Vill man lyfta det riktigt högt upp kan man naturligtvis säga
            att det är ministern. Men ytterst är det de enskilda människorna
            som är ansvariga för det de gör.
          </note>
          <note>
            Miljöpartiet hoppas att den djurskyddsmyndighet som ska inrättas
            under nästa år kan hjälpa till att räta upp situationen. Naturligtvis
            är det här inte något som någon vill ha. Jag tror att det finns
            goda möjligheter att med en ny djurskyddsmyndighet komma till
            rätta med missförhållandena. Jag är glad för att det finns veterinärer
            som har vågat stå upp för det man har sett.
          </note>
          <note>
            Det beklagliga är att man har försökt tidigare från det hållet
            och bemötts med nonchalans från centrala myndigheter. Det tycker
            jag är graverande.
          </note>
          <note>
            Miljöpartiet menar att vi måste ha något slags legitimation för
            transportörer och slakteriarbetare - en legitimation som inte
            ordnas av näringen själv utan som ordnas från neutralt håll, gärna
            från staten, och som gör att vi vet att de som har med djur att
            göra har adekvat kunskap. Jag är övertygad om att mycket av missförhållandena
            handlar om att man inte förstår varför djur gör som de gör.
          </note>
          <note>
            Det finns redan ett bra material framtaget. SLU i
          </note>
          <note>
            Skara har tagit fram ett material som verkligen visar hur man
            ska göra, vad det är som får djur att reagera och varför de reagerar
            som de gör. Vet man det här, kan man ekologi och djurbeteende,
            tror inte jag att man möter många av djurens reaktioner med ilska,
            irritation och kanske slag och elpådrivare. Då förstår man att
            det går att bygga bort. Det finns jättebra scener i materialet
            som verkligen visar hur det kan se ut.
          </note>
          <note>
            De visar avlastning av grisar på slakterier som går helt tyst,
            lugnt, fint och snabbt till väga. Vi kan alltså bygga en bättre
            situation både för djur och för människor. Att gå till sitt jobb
            varje dag och känna att man är irriterad och att gå därifrån och
            känna att dagen inte har varit bra är naturligtvis ingen fördel.
          </note>
          <note>
            Vi menar alltså att det inte räcker med det vi har i dag. Det
            räcker inte med att transportörerna ska registreras. Varje enskild
            transportör måste ha en legitimation. Vi tror också att det kan
            höja statusen hos den här yrkesgruppen.
          </note>
          <note>
            Det diskuteras mycket vilket ansvar besiktningsveterinärerna
            har haft. Det har ju varit besiktningsveterinärer som har slagit
            larm. Vi hoppas att det jordbruksministern säger, om att man ska
            styra upp det här så att det blir mycket klarare och tydligare
            att besiktningsveterinärerna har ett ansvar för djurskyddet, kan
            förbättra det hela.
          </note>
          <note>
            Jag tror att både kommunerna och Jordbruksverket på något sätt
            har litat på att organisationen har fungerat, trots att det har
            kommit propåer i utredningar som har sagt att organisationen har
            brister. Kommunerna har fått lära sig att inte titta efter i onödan
            och att våga lita på andra. Här tror jag att man kan hitta svaret.
            Kommunerna har helt enkelt trott att besiktningsveterinärerna
            har klarat det här och att det har fungerat.
          </note>
          <note>
            Dessutom tycker jag att det är ganska illavarslande att kommunerna
            i dag inte vet att de kan begära in uppgifter om när djur lastas
            på transporter eftersom de har ansvar för djurskyddstillsynen.
            I min kommun har det förekommit två fall där det hade behövts
            en sådan information. Det gällde dels ett fall med överlast av
            värphöns, dels ett fall förra vintern med en gristransport som
            gick av vägen. Det visade sig att transporten var klart överlastad
            och på väg att hämta fler grisar.
          </note>
          <note>
            De kommuner man frågar vet inte att de kan begära in de här uppgifterna.
            På den här punkten tycker jag att ansvaret för att man inte har
            gått ut med information om vad som kan göras vilar tungt på Jordbruksverket.
            Jordbruksverket skulle mycket väl ha kunnat samla ihop de 30 kommuner
            det handlar om.
          </note>
          <note>
            De stora slakterierna i Sverige är nämligen inte fler än 30.
            Man hade kunnat diskutera hur tillsynen kan förbättras. Man har
            inte gjort det. Jag hoppas att en ny djurskyddsmyndighet kan ta
            tag i frågan på ett helt annat sätt.
          </note>
          <note>
            Miljöpartiet anser det oerhört väsentligt att inte nu skylla
            det hela på kommunerna. Det blir så enkelt.
          </note>
          <note>
            Det finns många kommuner där djurskyddet fungerar oerhört bra.
            När vi nu får en ny djurskyddsmyndighet, se till att bygga på
            de goda kommunerna! Riv inte sönder!
          </note>
          <note>
            När vi hanterade miljöbalken för några år sedan sade vi att det
            är bättre att låta tillsynen för både den gamla miljöskyddslagen,
            gifterna, den gamla skötsellagen, gödselvårdsanläggningarna och
            djurskyddet ligga på samma nivå. Då hade länsstyrelserna ansvaret
            för skötsellagen och gödselvårdsanläggingarna, och man bad att
            få slippa det. Man sade att man inte kunde hantera så många objekt.
            Det blev så långt att åka och det gick inte att bara kika in.
            Det måste naturligtvis gälla djurskyddet också.
          </note>
          <note>
            Vi i Miljöpartiet menar att bara genom att låta kommunerna ha
            kvar ansvaret för djurskyddstillsynen kan vi se till att få en
            djurskyddstillsyn där man hinner titta till detta i förväg. Naturligtvis
            bör tillsynen vara så pass god att det inte behövs braskande rubriker
            om döda djur. Det är på sätt och vis ett misslyckande. Man borde
            ha tittat på det här innan det gick så långt.
          </note>
          <note>
            Bara genom att ha kvar tillsynen på kommunal nivå kan vi också
            få en tillsyn som ser till de människor det handlar om. Många
            gånger är det människor som av ett eller annat skäl har tappat
            greppet. De har bedrivit en djurhållning under många år som har
            varit prickfri. Människor är också djur som ska behandlas med
            respekt. Det går inte att ha en myndighetsperson som kommer uppifrån.
          </note>
          <note>
            Vi menar att en djurskyddsmyndighet kan kompletteras med en ny
            kommunakut som mer aktivt än dagens centrala myndighet jobbar
            mot kommunerna.
          </note>
          <note>
            Den kan vara ett stöd. Den kan ta över principiella fall så att
            vi kan få en liktydighet i landet. Den kan ta över svåra fall
            som känns för nära för kommunen.
          </note>
          <note>
            Den kan ta över fall som rör flera kommuner.
          </note>
          <note>
            Denna förändring innebär också att små kommuner kan dela djurskyddsinspektör
            med varandra. Den nya situationen med ny djurskyddsmyndighet ger
            många möjligheter. Se nu till att ta vara på dem, jordbruksministern!
            Det finns en god möjlighet att räta upp det här.
          </note>
          <note type="speaker">
            Anf. 80 BIRGITTA CARLSSON (c) replik:
          </note>
          <note>
            Fru talman! Jag delar Gudrun Lindvalls uppfattning. Det är förskräckligt
            att djur hanteras på det sättet. Vi upprördes när vi såg hur det
            gick till vid transporterna i EU. Sedan har vi sett att det händer
            ganska förskräckliga saker även i Sverige.
          </note>
          <note>
            Vi har ett väl utvecklat djurskydd och en stark djurskyddslag.
            Trots det får vi med jämna mellanrum rapporter om att lagen inte
            efterlevs och att djur behandlas illa eller att de t.o.m. utsätts
            för vanvård. Det finns inget försvar för sådant. Det är oerhört
            viktigt att man följer upp och ser till att reglerna följs. Därför
            har Centerpartiet begärt att det ska tillsättas en utredning som
            ska se på vad det är som gör att inte lagen efterlevs.
          </note>
          <note>
            Om lagen behöver skärpas är det viktigt att man gör det. Men
            det är mer motiverat att man ser till att den lag som vi har verkligen
            kommer till användning, att folk efterlever den.
          </note>
          <note type="speaker">
            Anf. 81 GUDRUN LINDVALL (mp) replik:
          </note>
          <note>
            Fru talman! Jag är övertygad om att alla partier i
          </note>
          <note>
            Sveriges riksdag delar uppfattningen att djurskyddslagen ska
            efterlevas. Men jag önskar att detta också skulle genomsyra politiken
            på alla nivåer. Det finns skillnader mellan kommunerna när det
            gäller hur högt djurskyddet prioriteras. Det beror på vilken majoritet
            som styr, och det känns besvärande, måste jag säga. Men jag är
            glad över att djurskyddet har prioriterats i de kommuner där Miljöpartiet
            ingår i majoriteten.
          </note>
          <note>
            I och för sig kan jag förstå att vissa kommuner har haft svårt
            att satsa på djurtillsyn. Det har förts så mycket diskussion om
            ifall ansvaret ska flyttas eller inte. I kommuner med en pressad
            situation är det svårt att få acceptans för att satsa på en verksamhet
            som man kanske blir av med.
          </note>
          <note>
            Jag hoppas verkligen att den proposition som kommer i december
            sätter ned foten så att kommunerna vet vad som gäller. Om det
            blir klart att det är kommunerna som ska utöva tillsynen kommer
            många kommuner att satsa rejält.
          </note>
          <note type="speaker">
            Anf. 82 BIRGITTA CARLSSON (c) replik:
          </note>
          <note>
            Fru talman! Vi i Centerpartiet tycker att tillsynen ska ligga
            kvar på kommunerna. Den lokalkännedom som man har där är oerhört
            viktig. Det sätter också en press på kommunerna så att de också
            verkställer tillsynen.
          </note>
          <note>
            Sedan vet jag inte om jag hörde fel, men jag tyckte att det lät
            som att Gudrun Lindvall sade att också människor är djur. I så
            fall delar jag definitivt inte den uppfattningen. Människor är
            absolut överställda djur.
          </note>
          <note type="speaker">
            Anf. 83 GUDRUN LINDVALL (mp) replik:
          </note>
          <note>
            Fru talman! Birgitta Carlsson hörde rätt. Jag är biolog i grunden,
            och för mig är det så att människan hör till däggdjuren. Ser man
            på den vetenskapliga systematiken klassas människan som ett djur,
            det är alldeles givet. Vad jag menar med det är att när man tittar
            på djurtillsynen i kommunen måste man ta stor hänsyn till de enskilda
            fallen.
          </note>
          <note>
            När jag var nämndordförande i Södertälje hade vi ett fall som
            jag bestämde mig för att titta lite närmare på. Jag hittade en
            människa för vilken djuren var livsviktiga. Nämnden hade försökt
            att få honom att sluta med djurhållning, men i stället lyckades
            vi bygga upp en stödverksamhet kring djurägaren.
          </note>
          <note>
            Det hela slutade med att djurägaren fick ett mycket stort förtroende
            för djurskyddsinspektören. När han ville upphöra med djurhållningen
            ringde han och bad att vi från kommunen skulle hjälpa honom att
            ta djuren till slakt, så att han kunde hålla sig hemifrån den
            dagen, för han klarade inte detta själv.
          </note>
          <note>
            Jag anser att man bara kan bygga upp det förtroendet om tillsynen
            är kommunal.
          </note>
          <note type="speaker">
            Anf. 84 CARL G NILSSON (m) replik:
          </note>
          <note>
            Fru talman! I en av replikerna sade Gudrun Lindvall att det svenska
            konventionella jordbruket var ett hot mot den biologiska mångfalden.
            Detta är för det första nonsens. För det andra är det en falsk
            anklagelse mot de mängder av svenska kreatursbönder - köttproducenter
            och mjölkproducenter - som genom sitt sätt att producera garanterar
            en biologisk mångfald genom kreaturens och mulens inverkan på
            betesmarker och hagmarker.
          </note>
          <note>
            Jag föreslår att Gudrun Lindvall tar tillbaka det som hon sade
            och att hon ber dessa bönder om ursäkt.
          </note>
          <note type="speaker">
            Anf. 85 GUDRUN LINDVALL (mp) replik:
          </note>
          <note>
            Fru talman! Jag citerade faktiskt det som stod i
          </note>
          <note>
            Artdatabankens senaste hotlista - jag vet inte om det är en okänd
            publikation för Carl G Nilsson. Där sägs det att den biologiska
            mångfalden inom jordbruket minskar och att det är dagens konventionella
            lantbruk som är orsaken.
          </note>
          <note>
            Man skapar en jord som innehåller mycket lite liv.
          </note>
          <note>
            Man besprutar och använder bekämpningsmedel som gör att ekosystem
            i jorden slås sönder. Finns det ingen bas för andra varelser kan
            de inte existera. Det finns helt enkelt ingen mat. Massor av arter
            som har varit vanliga i jordbrukslandskapet minskar i dag. Det
            gäller ladusvala, lärka, stare, tofsvipa, stenskvätta, många fjärilsarter
            och örtarter.
          </note>
          <note>
            Det här lyfter man på Artdatabanken fram som ett problem. Vi
            måste väl ändå, Carl G Nilsson, har stark tilltro till den myndighet
            som är till just för att bevaka den biologiska mångfalden.
          </note>
          <note type="speaker">
            Anf. 86 CARL G NILSSON (m) replik:
          </note>
          <note>
            Fru talman! Jag vill upprepa för Gudrun Lindvall att kreaturens
            förekomst och betande på hagmarker och betesmarker över huvud
            taget är en garanti för den biologiska mångfalden. Att beskylla
            dessa producenter för att utgöra ett hot mot den biologiska mångfalden
            är oförskämt.
          </note>
          <note>
            Jag vill också ta upp en annan fråga som har varit uppe här,
            och det gäller detta med att bygga på landet.
          </note>
          <note>
            Det är inte markägarnas fel att det ser ut som det gör.
          </note>
          <note>
            Däremot är det ofta övernitiska kommunpolitiker -
          </note>
          <note>
            inte sällan miljöpartister - som genom byråkrati hindrar avstyckning
            av sådana tomter.
          </note>
          <note type="speaker">
            Anf. 87 GUDRUN LINDVALL (mp) replik:
          </note>
          <note>
            Fru talman! Det är många arter som är beroende av betesmarker,
            och då ogödslade betesmarker, det är helt riktigt. Däremot har
            inte vallar den biologiska mångfald som man kan tro. De har faktiskt
            en väldigt liten biologisk mångfald, frånsett de växter som har
            såtts.
          </note>
          <note>
            Det är självklart att betesmarker är viktiga. Men en lantbrukare
            som ställer om till ekologisk produktion kan efter några år se
            en stor förändring av antalet fåglar, insekter och örter på markerna.
            Denna förändring är så påtaglig att för många blir det en ahaupplevelse:
            Visst ja, det var så här det var när jag var barn.
          </note>
          <note>
            Jag tycker inte att man ska blunda för detta. Det är ett problem
            inom det konventionella lantbruket. Det är också en utveckling
            som man kan se internationellt. I England har det gjorts en stor
            studie där man kan se att det finns en klar koppling mellan de
            nya brukningsmetoderna som togs i drift på 50-talet med biologiska
            bekämpningsmedel och konstgödsel och den biologiska mångfalden.
          </note>
          <note>
            Jag beklagar att det finns kommuner som inte är framsynta när
            det gäller byggande på landsbygden.
          </note>
          <note>
            Jag kan garantera att de miljöpartister som jag har att göra
            med inte agerar så.
          </note>
          <note>
            Anf. 88 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Gudrun Lindvall sade att tillsynen inte fungerade
            bra i många kommuner. Låt mig säga att i ännu fler kommuner fungerar
            den dåligt eller inte alls.
          </note>
          <note>
            Man kan inte dra principiella och politiska slutsatser utifrån
            enskilda, privata erfarenheter. Fungerar det bra i Södertälje
            behöver det med nödvändighet inte innebära att det fungerar bra
            i hela landet. Sanningen är att så är det. Det fungerar inte bra
            i hela landet.
          </note>
          <note type="speaker">
            Anf. 89 GUDRUN LINDVALL (mp) replik:
          </note>
          <note>
            Fru talman! Jag tycker att analysen måste vara lite mera långtgående
            än så. Varför fungerar det inte bra i hela landet? På många ställen
            har man inte vågat satsa. Det har utretts i all oändlighet om
            ifall tillsynen ska ligga kvar på kommunerna eller inte. Ekonomin
            i kommunerna har gjort att man väntar och ser hur det blir.
          </note>
          <note>
            Många kommuner är så små att de inte har underlag för en heltidsanställd
            djurskyddsinspektör. Då har det varit omöjligt att dela inspektör
            mellan olika kommuner. Då måste man anställa en inspektör med
          </note>
          <note>
            30 % tjänstgöring i en kommun, 30 % i en annan osv.
          </note>
          <note>
            Det här måste vi ändra på.
          </note>
          <note>
            I dag finns det tillräckligt med goda erfarenheter som man kan
            bygga vidare på. Det är inte alls så att min erfarenhet begränsar
            sig till min hemkommun, det vill jag verkligen framhålla. Jag
            har pratat med många bra djurskyddsinspektörer på många ställen
            i
          </note>
          <note>
            Sverige.
          </note>
          <note>
            Om man i dag bryter sönder organisationen och flyttar över tillsynen
            till länsstyrelserna samtidigt som man inrättar en djurskyddsmyndighet
            blir det för mycket på en gång. Det kommer att påverka djurskyddet
            negativt.
          </note>
          <note>
            Anf. 90 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Höstens allmänpolitiska debatt lider nu mot sitt
            slut. Det har varit en lång debatt. Den sker mot bakgrund av en
            omfattande internationell kris, och det har många talare återkommit
            till. Den innebär en utmaning, och den innebär att den ställer
            beslutsfattare i hela världen inför utomordentligt svåra beslut
            och avvägningar i det korta perspektivet.
          </note>
          <note>
            Samtidigt måste vi ha ett långsiktigt perspektiv, en strategi
            för att möta de problem som har sina rötter i svält, fattigdom
            och bristande jämlikhet världen över. Detta är en situation som
            för hundratals miljoner människor föder förtvivlan, desperation
            och vanmakt.
          </note>
          <note>
            Den här frågan uppmärksammades inte minst under den här veckan
            och under världshungerdagen som var i denna vecka. En färsk FN-rapport
            visar att 815
          </note>
          <note>
            miljoner människor svälter eller lider av undernäring.
          </note>
          <note>
            Det är i ljuset av denna världsomfattande mattragedi som vi ska
            se EU:s jordbrukspolitik. Vi måste fråga oss på vilket sätt den
            ska förändras, inte bara för att möta kraven från våra egna medborgare
            inom den europeiska unionen utan också för att utveckla den jordbruksproduktion
            som finns i de fattiga länderna utanför EU. Så sker nämligen inte
            i dag. Det är snarare så att EU-politiken motarbetar och missgynnar
            jordbruksproduktionen i den tredje världen. Vi dumpar deras marknad
            genom att subventionera våra överskott, och vi sätter upp importhinder
            för deras varor.
          </note>
          <note>
            Det här är ett av motiven för att reformera jordbrukspolitiken.
            Det finns många, många andra skäl, och det är väl känt bland ledamöterna
            i den här kammaren. Men det var av dessa olika skäl som jag under
          </note>
          <note>
            Sveriges ordförandeskap i EU initierade en diskussion om en reformerad
            jordbrukspolitik. Och jag kan till min glädje konstatera att jämfört
            med när vi gick in i EU, 1995, finns det en större samstämmighet
            än tidigare bland EU:s ministrar om behovet av en annan politik.
          </note>
          <note>
            Det betyder inte att det kommer att bli lätt. Det betyder inte
            att det kommer att gå fort. Det finns väldigt många olika uppfattningar
            om hur det ska gå till. Inom EU finns åsikter som rör sig på en
            skala som innehåller alltifrån att bibehålla dagens politik -
          </note>
          <note>
            den känns trygg och ger pengar till en del länder som de och
            deras bönder naturligtvis inte vill vara utan -
          </note>
          <note>
            alltifrån detta status quo till en avreglering, och det har vi
            också hört här i dag från den här talarstolen.
          </note>
          <note>
            Jag tror inte att en förändrad jordbrukspolitik handlar om en
            total avreglering. Jag tror alltså inte att vi kan se framför
            oss att vi sätter ut maten och jordbrukets produkter på en marknad.
            Som jag sade tidigare tror jag att det för svensk del skulle innebära
            att antalet bönder skulle sjunka drastiskt och att storleksrationaliseringen
            naturligtvis skulle gå ännu fortare.
          </note>
          <note>
            Det skulle ske en koncentration till de allra bördigaste delarna
            av vårt land. Vi skulle nog klara oss med
          </note>
          <note>
            10 000 bönder, kanske färre för det blir ju mer och mer produktivt
            om vi inte har några begränsningar, om vi inte har något regelverk.
          </note>
          <note>
            Jag menar att vi i stället måste fundera på hur vi ska använda
            våra pengar och våra gemensamma resurser på ett sätt som tar fasta
            på både konsumenternas och böndernas men också själva samhällets
            behov i en vidare mening.
          </note>
          <note>
            Med dagens effektiva metoder går det att producera mat med betydligt
            färre bönder än tidigare. Men jag ser att det skulle innebära
            inte bara en koncentration och en storleksrationalisering, utan
            det skulle också innebära en utarmning av stora delar av vårt
            land, en förbuskning av landsbygden och en landskapsbild som jag
            tror att ingen av oss vill se. Därför kan inte jordbrukarna ses
            som enbart renodlade matproducenter. Det finns andra värden som
            jordbruket skapar, och som jag tror att vi alla egentligen vill
            ha.
          </note>
          <note>
            Jag tänker på det historiska och vackra odlingslandskapet. Jag
            syftar på den biologiska mångfalden.
          </note>
          <note>
            Jag tänker också på landsbygden för rekreation och vila för oss
            som kanske inte bor där hela tiden. Men någon gång på året är
            vi där, på helgen eller kanske på semestern. När vi är där, den
            korta perioden, tror jag att vi alla vill se det som vi förknippar
            landsbygden med, nämligen öppna landskap och betande djur.
          </note>
          <note>
            Framtidens politik inom det här området måste vägledas av nya
            mål och nya principer. Jag har därför gett Janken Myrdahl, professor
            i agrarhistoria, i uppdrag att försöka belysa framtidens jordbruk
            i ett historiskt perspektiv. Hur var det då? Hur blev det? Och
            hur kan det komma att se ut? Förenklat skulle man kunna säga att
            det handlar om att formulera bondens nya uppdrag.
          </note>
          <note>
            Vi måste finna nya metoder för att sätta en prislapp inte bara
            på maten, för det har vi ju i dag, utan på all produktion som
            sker på landskapet - en prislapp på de betande djuren, på det
            öppna landskapet, på biodiversiteten, på våtmarkerna osv.
          </note>
          <note>
            Lösningen för att komma till rätta med överproduktionen heter,
            enligt mitt sätt att se det, inte en total avreglering utan kanske
            omreglering. Det handlar om att satsa på andra saker än det vi
            satsar på i dag, att ge mer stöd till miljö- och landsbygdsåtgärder
            och mindre stöd till direktåtgärder.
          </note>
          <note>
            Den politiken håller vi på att arbeta med på departementet. Vi
            försöker också att delge andra länder de här synpunkterna. Nu
            har vi en gemensam jordbrukspolitik. Det betyder att Sverige ensamt
            inte kan genomföra det här, utan vi måste söka stöd hos andra.
          </note>
          <note>
            Men självklart måste vi börja i vårt eget land, och det är det
            vi nu håller på med, i departement, hos våra myndigheter, i Organisationssverige
            och naturligtvis också hos riksdagens olika partier. Jag kommer
            att bjuda in de olika partierna för att Janken Myrdahl ska få
            presentera sitt arbete. Jag hoppas, och jag tror det också, att
            ni kommer att tycka att det är ett intressant grepp att titta
            på framtiden genom historien.
          </note>
          <note>
            Den här politiken är inte färdig, utan den måste utvecklas ytterligare.
            Då är det viktigt att många deltar i det arbetet. Jag vill naturligtvis
            också att riksdagens olika politiska företrädare ska göra det.
          </note>
          <note>
            Den här debatten i dag är ett viktigt bidrag till just bondens
            nya uppdrag.
          </note>
          <note type="speaker">
            Anf. 91 BIRGITTA CARLSSON (c) replik:
          </note>
          <note>
            Fru talman! Jag glömde att säga i mitt anförande att jag verkligen
            uppskattar att jordbruksministern deltar i debatten här i dag.
            När debatten handlar om en näring som vi är så starkt beroende
            av tycker jag att det är angeläget att vi har en minister som
            visar sitt intresse för debatten, även om den kom sent på fredagen,
            sist i den allmänpolitiska debatten.
          </note>
          <note>
            Jag efterlyste i mitt anförande enklare regler. Regeringen har
            ju tillsatt olika utredningar som har sett över hur man ska kunna
            minska byråkratin och göra det enklare att ansöka om olika EU-stöd.
            Det har visat sig att det är väldigt många som missar en del av
            de viktiga stöden på grund av att de har fyllt i fel eller helt
            enkelt missat någon blankett för att få del av det stöd som de
            har rätt till för den produktion de bedriver. Vad kommer jordbruksministern
            att göra för att underlätta för lantbrukarna framöver?
          </note>
          <note>
            Anf. 92 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jordbruksverket har redan uppdraget att se över regelverket
            för att försöka att förenkla det.
          </note>
          <note>
            Jag kan också nämna att under vårt ordförandeskap var detta temat
            för den jordbruksdirektörskonferens som Ingbritt Irhammar bjöd
            in till i Jönköping.
          </note>
          <note>
            Det kom fram vissa saker där, och jag ser fram emot att få ta
            del av det, men arbetet är ännu inte riktigt färdigt.
          </note>
          <note type="speaker">
            Anf. 93 BIRGITTA CARLSSON (c) replik:
          </note>
          <note>
            Fru talman! Margareta Winberg lyfte fram att vi kommer att reformera
            jordbrukspolitiken. Det tror jag också. Den kommer inte att se
            ut på det här sättet om tio år, utan den kommer med all säkerhet
            att förändras. Det är ju många länder som knackar på och vill
            komma in i EU, och det kommer att innebära förändringar för oss
            alla.
          </note>
          <note>
            Men det är en fråga som jag tycker att vi ännu inte har löst
            till fullo, och det är frågan: När lyfts ryggsäcken? Vi har de
            här särskatterna i Sverige, och det innebär att vi har ökade kostnader.
          </note>
          <note>
            Margareta Winberg nämnde tidigare att det är svårt att urskilja
            vad man använder för olika saker om man deltar i någon annan produktion
            än just själva jordbruket. Jag tycker att det hänger ihop alltsammans,
            och jag tycker att det är oerhört viktigt att det snarast kommer
            förslag om detta. Jag vill nog påstå att det är i minimal utsträckning
            som man åker på vägarna. Det är ju det som gör att man tvingas
            betala den dieselskatt som man gör för sina fordon i jordbruksnäringen.
          </note>
          <note>
            Anf. 94 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag tror inte att man kan få en total rättvisa mellan
            länder, för som Gudrun Lindvall påpekade tidigare har vi betydligt
            högre miljöstöd till våra bönder. Vi har också lägre elskatt osv.
            Det tycker jag att man ska väva in i det här och mäta.
          </note>
          <note>
            Vi har sänkt skatten på el och eldningsoljan. Vi har avskaffat
            traktorskatten, eller det ligger ett förslag om det. Kartavgifterna
            är borta. Det gäller också bekämpningsmedel och handelsgödsel.
            Där är det ca
          </note>
          <note>
            400 miljoner som ska tillbaka till näringen.
          </note>
          <note>
            Så har vi då diselskatten kvar i den s.k. ryggsäcken. Jag kan
            inte svara i dag på när detta förslag kommer. Det är Finansdepartementets
            utredning som har det. Där ligger det som ett prioriterat ämne.
            Men återigen: Det är inte lätt att göra det här - av de skäl som
            jag tidigare redovisade.
          </note>
          <note type="speaker">
            Anf. 95 CARL G NILSSON (m) replik:
          </note>
          <note>
            Fru talman! Jag förstod tidigare att Margareta
          </note>
          <note>
            Winberg försökte slå in något slags kil mellan oss när det gäller
            behovet av en avreglering av jordbrukspolitiken. Det lyckas inte,
            Margareta Winberg, för jag tror att vi i själva verket är ganska
            överens om behovet av en reformering och avreglering i lämplig
            takt, alltså i takt med vår omvärld och i takt med andra världsdelar.
          </note>
          <note>
            Beträffande dieselskatten säger Margareta Winberg att det är
            så besvärligt att återföra det här, så vi har inte hittat någon
            bra lösning. Finland tar inte ut någon dieselskatt. Danmark tar
            inte ut någon dieselskatt. Varför förordar inte Margareta Winberg
            den enkla metoden att helt enkelt ta bort dieselskatten för det
            svenska jord- och skogsbruket i stället för att hitta på nya byråkratiska,
            administrativa problem? Det här med att betala skatt in och bidrag
            ut har aldrig varit någon lyckad lösning.
          </note>
          <note>
            Anf. 96 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Nej, ni önskar ju att man ska släppa marknaden loss.
            Då behöver man varken ha regler eller skatter in och bidrag ut.
            Jag förstår den logiken.
          </note>
          <note>
            Det ligger helt i linje med Moderaternas övriga politik.
          </note>
          <note>
            Men får jag då fråga: Vad är avregleringen för er?
          </note>
          <note>
            Vad betyder den? Jag blir lite konfunderad, för när jag är i
            EU-nämnden blir jag väldigt hårt ansatt av
          </note>
          <note>
            Lars Tobisson, som klagar över att det går för sakta och undrar:
            När ska Margareta Winberg se till att jordbrukspolitiken blir
            avreglerad? Jag har förstått att andra borgerliga ledamöter här
            i dag inte är särskilt intresserade av detta. Så vad menar ni
            egentligen?
          </note>
          <note>
            Finns det en skillnad mellan Carl G Nilssons syn på det här och
            Lars Tobissons? Det vore intressant att få veta i den här minidebatten.
          </note>
          <note type="speaker">
            Anf. 97 CARL G NILSSON (m) replik:
          </note>
          <note>
            Fru talman! Det skulle kanske även vara intressant att veta skillnaden
            mellan statsministerns åsikt och jordbruksministerns. Statsministern
            uttryckte sig i går mycket kategoriskt om behovet av en avreglering.
          </note>
          <note>
            Från moderat håll är vi helt överens om att vi måste få mindre
            politisering och mindre beroende för Europas bönder av skattebetalarnas
            pengar. Det ska ske i en sådan takt att det blir lika i alla produktionsområden
            i världen. Så ligger det till.
          </note>
          <note>
            Så vill jag återigen fråga om dieselskatten. Är det rimligt,
            Margareta Winberg, att den svenske bonden betalar mer än dubbelt
            så mycket i dieselskatt som den finländske bonden?
          </note>
          <note>
            Anf. 98 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! På samma sätt kan jag ställa frågan till Carl G Nilsson:
            Är det rimligt att vi har tio gånger så stort miljöstöd som Danmark?
            Ja, vi har funnit det rimligt. Och det är det som är politiken,
            den nationella politiken. Vi kanske ska vara glada att vi åtminstone
            har kvar den i detta EU som verkar vilja lägga sig i väldigt mycket,
            särskilt på jordbrukets område.
          </note>
          <note>
            Jag förstod Carl G Nilsson på så vis att han vill avreglera.
            Bönderna ska inte vara beroende, och det ska vara mindre politik.
            Hur blir det då med t.ex.
          </note>
          <note>
            ekologisk produktion? Hur blir det då med miljöstöd?
          </note>
          <note>
            Hur blir det då med våtmarker osv.? Ska det också gå ut på en
            marknad? Hur ska det gå till när man prissätter det? Ska man ta
            10 kr titten när man är ute och tittar på det? Vem ska göra det
            och hur ska det betalas? Det är det som är den springande punkten.
            Jag tror nämligen inte att man kan sätta ut öppna landskap på
            en marknad. Jag tror inte att någon åker ut och tittar för 10
            kr eller 100.
          </note>
          <note type="speaker">
            Anf. 99 INGVAR ERIKSSON (m) replik:
          </note>
          <note>
            Fru talman! Jordbruksministern har i debatten beskyllt mig för
            att fullständigt reservationslöst tala om och plädera för en total
            avreglering. Så sade jag inte.
          </note>
          <note>
            Jag vill tala om precis vad jag sade. Jag sade att svenskt jordbruk
            behöver en politik som är heltäckande och framåtsyftande. En avreglering
            när det gäller EU:s gemensamma jordbrukspolitik är i framtiden
            ofrånkomlig.
          </note>
          <note>
            En sådan förändring måste dock ske successivt och kombineras
            med andra åtgärder. En förutsättning är att stora livsmedelsproducerande
            länder utanför EU
          </note>
          <note>
            inte tillför sitt jordbruk dolda subventioner, exportstöd, exportkrediter
            och annat. Det är också en förutsättning att man får jämbördiga
            konkurrensförhållanden mellan svenska bönder och EU:s bönder -
            och även bönderna utanför. I detta med andra åtgärder ingår att
            man tar hänsyn till att det tar tid. Den uppfattningen delar jag.
            Vi ska också ta hänsyn till alla andra faktorer.
          </note>
          <note>
            Jordbruksministern talade här om bondens nya uppdrag. Det ska
            bli intressant att delta i den diskussionen. Det innefattas också
            i det här resonemanget.
          </note>
          <note>
            Anf. 100 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag måste säga att jag inte blir mycket klokare på
            Ingvar Erikssons inlägg nu, för det strider ju lite grann mot
            Carl G Nilssons. Men om vi säger så här då: Om vi tittar 20 år
            framåt i tiden, vad blir slutresultatet? Hur kommer det att se
            ut i Sverige enligt den moderata visionen? Kommer det t.ex. att
            finnas gårdar i norra Sverige? Kommer det att finnas gårdar i
            Värmland? Hur stora kommer gårdarna att vara i
          </note>
          <note>
            Skåne, där Ingvar Eriksson själv bor? Kommer vi att ha särskilda
            ersättningar till öppna landskap, till att anlägga våtmarker och
            så?
          </note>
          <note>
            Det är lite sådant tankearbete som vi nu ägnar oss åt, och jag
            tror att det är alldeles nödvändigt om vi inte vill att landskapet
            ska läggas igen och förbuskas att man också i fortsättningen,
            fast på ett annat vis än i dag, har ersättning till den som ser
            till att hålla landskapet öppet och göra de här sakerna som jag
            talar om.
          </note>
          <note type="speaker">
            Anf. 101 INGVAR ERIKSSON (m) replik:
          </note>
          <note>
            Fru talman! Min uppfattning skiljer sig inte från
          </note>
          <note>
            Carl G Nilssons. Det är alldeles uppenbart. Vi säger att det
            tar tid. Vi kommer hela tiden att ta till oss de olika faktorer
            som kan påverka utvecklingen. Vi ska givetvis se till det. Vi
            har talat mycket positivt om det öppna landskapet, beteslandskapet
            osv. Jag har tidigare ställt frågor gällande om Margareta Winberg
            också inser att det behövs djurproduktion och köttätande för att
            vi ska klara den här utmaningen, men jag har inte fått något svar.
          </note>
          <note>
            Jag har dessutom ställt andra frågor om att ska vi klara världens
            försörjning av livsmedel måste vi slå vakt om mångfald och olika
            produktionsformer. Vi måste också se till att inriktningen på
            huvudproduktionen i Sverige, miljövänlig, konventionell produktion,
            får det utrymme som är nödvändigt för att vi ska klara försörjningstryggheten.
            Jag hoppas att Margareta Winberg är beredd att svara på om hon
            tror att det är möjligt att klara detta med att skapa förutsättningar
            för miljövänligt konventionellt jordbruk.
          </note>
          <note>
            Anf. 102 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Om man ska ha ett öppet landskap är djur en nödvändighet,
            självklart är det så. Det kan ju vara köttdjur och det kan vara
            får och getter. Det är en absolut nödvändighet. Vi har i dag egentligen
            för lite betande djur för att hålla det landskap öppet som vi
            skulle vilja ha öppet.
          </note>
          <note>
            Sedan blir jag lite rörd när Ingvar Eriksson tar upp detta med
            världen. Det stämmer lite illa med den moderata ideologin i övrigt
            att så värna världen och världens fattiga. Vi ska inte tro att
            det skulle vara ett hot mot världens fattiga att satsa mer pengar
            på den ekologiska produktionen och därmed få upp den. Det kanske
            t.o.m. är så att mer av dessa brukningsmetoder skulle kunna utvecklas
            för att ge världens fattiga deras rättmätiga möjlighet att producera
            själva.
          </note>
          <note>
            Här handlar det om att EU:s nuvarande politik är djupt orättvis
            och ojämlik, men det är bara en del i det hela. Sedan handlar
            det om den ojämna förmögenhetsfördelningen i övrigt.
          </note>
          <note type="speaker">
            Anf. 103 GUDRUN LINDVALL (mp) replik:
          </note>
          <note>
            Fru talman! I dag kastreras årligen en och en halv miljon hangrisar
            i Sverige före två veckors ålder utan bedövning. Från veterinärt
            håll säger man att det är alldeles uppenbart att de känner smärta.
            Man kan vetenskapligt visa att skriken får en annan magnitud och
            frekvens när man skär i dem.
          </note>
          <note>
            I många länder är detta förbjudet. Det gäller England, Irland,
            Spanien och Portugal. Och även i Norge funderar man på ett förbud.
            Skälet är att vissa grisar utvecklar ett ämne som heter skatol
            och som luktar och gör köttet oätligt, eller åtminstone att det
            luktar illa.
          </note>
          <note>
            Nu har det kommit nya rön som visar att det är ganska få djur
            som faktiskt utvecklar detta, ungefär
          </note>
          <note>
            3 %. Denna undersökning visar också att hangrisar som inte är
            kastrerade växer bättre. Det visar sig att även om man tar hänsyn
            till att ungefär 3 % tas bort och att det kostar att göra skatolanalyserna
            så får man en bättre lönsamhet på icke kastrerade grisar. Jag
            undrar om detta faktum och det faktum att detta är ifrågsatt ur
            djurskyddssynpunkt gör att jordbruksministern kan tänka sig ett
            förbud mot kastrering av smågrisar även i Sverige?
          </note>
          <note>
            Anf. 104 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Svaret är ja. Vi håller på att se över vilka möjligheter
            som finns. Jag delar nämligen Gudrun Lindvalls uppfattning om
            detta. Miljöorganisationerna har ofta sagt till mig att jag har
            detta kvar att göra. Så jag håller på att se över detta.
          </note>
          <note type="speaker">
            Anf. 105 GUDRUN LINDVALL (mp) replik:
          </note>
          <note>
            Fru talman! En annan sak som jordbruksministern har kvar att
            göra är att förbjuda pälsdjur i bur. I budgetproposition 2000
            som Socialdemokraterna, Vänsterpartiet och Miljöpartiet står bakom
            står det:
          </note>
          <note>
            Enligt djurskyddslagen ska djur ges möjlighet till att bete sig
            naturligt. Regeringen avser därför att se över reglerna för burhållning
            av mink och återkomma med förslag till förbättringar under mandatperioden.
          </note>
          <note>
            Vi har alltså mink och chinchilla kvar i Sverige.
          </note>
          <note>
            Vi kan konstatera att ministern har gett Jordbruksverket i uppdrag
            att se över detta, men förslaget ska inte komma före den 1 april
            2002. Det finns många som har ställt stora förhoppningar till
            det som vi skrev i budget 2000. Nu undrar jag: Kommer det att
            komma ett förslag som handlar om burhållning av pälsdjur före
            valet 2002?
          </note>
          <note>
            Anf. 106 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Som princip tycker jag att det är viktigt att ha
            bra på fötterna i fråga om vetenskapligt underlag när man fattar
            beslut som berör många människor. Och detta är ett sådant beslut.
            Det berör många människor i Blekinge och på Skaraborgsslätten.
            Det var därför som jag gick denna väg via Jordbruksverket. Till
            det ska läggas att mitt parti snart har en partikongress. Till
            den har det väckts en motion om att vi ska förbjuda detta utan
            att denna vetenskapliga prövning görs och att detta ska förbjudas
            på etiska grunder. Jag kan väl förstå och instämma i en sådan
            synpunkt. Jag är föredragande i fråga om detta.
          </note>
          <note>
            Vi får väl se om partistyrelsen, som enigt har ställt sig bakom
            detta uttalande, får igenom detta på kongressen. Då kan det ju
            gå lite fortare.
          </note>
          <note type="speaker">
            Anf. 107 MICHAEL HAGBERG (s):
          </note>
          <note>
            Fru talman! Nu har vi åter en allmänpolitisk debatt. I debattens
            slutskede ska vi lyfta fram livsmedelsfrågor och lantbruksfrågor.
            Det har varit riktigt spännande att följa denna debatt. Man ser
            tydliga skiljelinjer i den svenska politiken. Och jag måste säga
            att jag efter denna debatt tror mer på bonden än moderaterna och
            kristdemokraterna.
          </note>
          <note>
            Vid de besök som man gör ute hos bönderna får man se vilket gott
            tänkande de har när det gäller miljöarbetet. De har förstått att
            man måste sätta konsumenterna i centrum, eftersom det är konsumenterna
            som till syvende och sist avgör om bönderna får avsättning för
            sina produkter. Därför tycker jag att man ska dela in en sådan
            här debatt i tre avsnitt och inte bara, som de nämnda partierna
            gör, titta på bonden.
          </note>
          <note>
            Visst måste man titta på bonden och primärproduktionen. Man måste
            också lyfta fram förädlingsledet.
          </note>
          <note>
            Men man måste se på konsumenternas krav när det gäller de framtida
            livsmedlen.
          </note>
          <note>
            Bondens arbete på gården måste lyftas fram för att tydliggöra
            hans och hennes ansvar för det goda miljötänkandet. Det gäller
            bekämpningsmedel, handelsgödsel, gödselbrunnar, djurhållning och
            arbetsmiljön.
          </note>
          <note>
            Listan kan göras väldigt lång. Bondens ansvar är stort, och det
            har sagts i dag.
          </note>
          <note>
            Jag har under mina resor i landet träffat mängder av seriösa
            och förhoppningsfulla lantbrukare, så min bedömning är att Sveriges
            bönder ligger i framkant och kommer att få avsättning för sina
            produkter, eftersom de tänker på konsumenterna. De förstår konsumenternas
            oro i vissa fall. Några går med i de ekologiska programmen. Vi
            har ett mål att de ska nå ca 20 %. Och jag tror att dessa 20 %,
            när vi når dit, kommer att vara en motor även för det konventionella
            jordbruket och att de ska kunna lyfta fram miljöfrågorna, eftersom
            de tänker på konsumenterna.
          </note>
          <note>
            Vi ser gödselanläggningar, biobäddar för tillvaratagande av rester
            av bekämpningsmedel, program och teknik för att minimera användning
            av handelsgödsel och växtmedel. Listan kan göras mycket lång.
            Det är miljötänkande och teknik av världsklass inom svenskt lantbruk.
            Det ska vi aldrig glömma.
          </note>
          <note>
            Sedan kommer vi till förädlingsledet. Här kommer djurtransporterna
            in, som Gudrun Lindvall och jordbruksministern har nämnt och som
            jag vet att de ser avarter i och tar kampen mot. Det gör vi både
            här i landet och inom EU. Arbetet fortgår, och Sverige kommer
            att jobba hårt för kraftfulla åtgärder och regler för att vi inte
            ska få se dessa avarter. Även här tänker vi på konsumenterna som
            ska köpa produkterna.
          </note>
          <note>
            Inom livsmedelsindustrin inser man att rena, trygga och säkra
            livsmedel är en förutsättning för att man ska kunna sälja sina
            produkter. Utbildning och ansvar för egenåtgärdsprogrammen gör
            att företagsledning och personal drar åt samma håll. Jag imponeras
            t.ex.
          </note>
          <note>
            av Livsmedelsarbetareförbundets miljöarbete.
          </note>
          <note>
            I fråga om forskning om fungerande livsmedel, functional food,
            ligger vi i världsklass i Sverige. Det är många från internationellt
            håll som följer denna forskning. Det gör att vi kan få bra och
            bättre livsmedel, men vi kan även få vissa mejerier som skaffar
            sig nya nischer för att kunna bredda sin försäljning och rädda
            verksamheten.
          </note>
          <note>
            Med starka regler och gott miljötänkande utvecklas livsmedelsindustrin.
            Man kan t.ex. se på Arlas satsning, som vi kunde läsa om i tidningen
            i dag, med ett samarbete i Storbritannien med företag från Nya
          </note>
          <note>
            Zeeland där man ska sälja mejeriprodukter. En förutsättning för
            att man ska klara den stora marknaden i
          </note>
          <note>
            Storbritannien är gott miljötänkande. Kronfågels utveckling i
            resten av Europa har gett oerhört många arbetstillfällen i Sverige.
            En förutsättning för att företaget ska komma ut i Europa med sina
            produkter är ett gott miljötänkande. Och det kommer att ge jobb
            och avsättning för dessa livsmedel i framtiden om vi fortsätter
            att jobba åt det hållet, och det tycker jag att vi ska göra.
          </note>
          <note>
            Det är som sagt vid köksbordet som mycket av detta avgörs - vilka
            inköp som ska göras och vilken mat som vi ska äta den närmaste
            tiden. Då kommer de funderingar fram som man har på TV-inslagen
            om galna ko-sjukan, övergödda sjösystem, djurtransporter, förgiftat
            djurfoder i Belgien, m.m. Många människor, konsumenter, känner
            oro, och den oron måste vi ta på allvar.
          </note>
          <note>
            Margareta Winberg sade alldeles nyss att vi inom vårt parti ska
            ha en kongress om några veckor, och vi har många förberedande
            diskussioner inför den kongressen och vad den ska bära med sig.
            Där diskuterar vi många sådana saker. Bl.a. lyfter vi fram livsmedelspolitiken
            och att den ska få ett bra konsumentperspektiv. Vi ska se till
            att vi får ett livsmedelsprogram av klass, där vi sätter dessa
            tre stolpar i förgrunden - primärproduktionen, förädlingsledet
            och konsumenterna.
          </note>
          <note>
            Jag tror att bonden som jag träffar känner stöd i sitt arbete.
            Han ser inte det svarta hålet, att ungdomarna inte fyller naturbruksgymnasierna.
            Han ser inte alla problem som kallas ryggsäckar osv. I stället
            finns en optimism och en framtidstro, både hos dem som har konventionella
            jordbruk och hos dem som har ekoprogram. Både primärproduktionen
            och förädlingsledet har förstått att de inte kan jobba för sig
            själva. De har förstått att de ska sätta konsumenterna i främsta
            ledet i framtiden för att få avsättning för sina produkter.
          </note>
          <note type="speaker">
            Anf. 108 INGVAR ERIKSSON (m) replik:
          </note>
          <note>
            Fru talman! Michael Hagberg säger här att bondens arbete, vad
            man gör för miljön i sin produktion osv. måste lyftas fram. Han
            vill också att konsumenterna ska ställas i centrum. Det är precis
            det som vi på den borgerliga sidan hela tiden har gjort i åratal,
            men vi har inte fått den förståelse som vi hade räknat med.
          </note>
          <note>
            Michael Hagberg har inte levt upp till de här intentionerna tidigare,
            men det är bra om han nu gör det när han räknar upp en lång rad
            positiva miljöinsatser som bonden gör. Det var precis detsamma
            jag gjorde när jag talade om utvecklingen i det miljövänliga konventionella
            jordbruket. Vi har också, som jag säger, nischen det ekologiska
            jordbruket. Vi är också positiva till det. Låt de här olika sakerna
            utvecklas på ett bra sätt i framtiden. Det är konsumenternas val
            som är avgörande, och vi sätter också konsumenternas val i centrum.
          </note>
          <note type="speaker">
            Anf. 109 MICHAEL HAGBERG (s) replik:
          </note>
          <note>
            Fru talman! Ingvar Eriksson nämnde inte konsumenterna i sitt
            anförande, utan det var de problem som den enskilde bonden hade
            som lyftes fram.
          </note>
          <note>
            Jag kände det som om Ingvar Eriksson i sitt inlägg satte den
            ekologiskt odlande bonden i motsatsförhållande till den traditionellt
            arbetande bonden. Det kan man inte göra. Deras gårdar ligger många
            gånger jämte varandra, och de tar kunskap av varandra. Exemplets
            makt har en oerhörd betydelse för dem som jobbar inom lantbruket.
            Man hjälps åt och försöker dra åt rätt håll. Om konsumenterna
            kräver ett gott miljötänkande är det klart att man ändrar sin
            produktion för att få sälja sina produkter. Det har ju hänt jättemycket.
          </note>
          <note>
            Sätt inte de här två olika verksamhetsgrenarna emot varandra,
            utan jobba i stället för att de ska få samarbeta och känna optimism
            och framtidstro.
          </note>
          <note type="speaker">
            Anf. 110 INGVAR ERIKSSON (m) replik:
          </note>
          <note>
            Fru talman! Jag sätter inte bönder i motsatsställning till varandra.
            Jag har bara försökt spegla verkligheten och den debatt som verkligheten
            nu behöver.
          </note>
          <note>
            Det finns ju en ensidig tro på att vi ska utveckla det ekologiska
            jordbruket våldsamt snabbt, men jag har sagt att vi ska låta det
            utvecklas i den takt som marknaden efterfrågar. Och konsumenterna
            tillhör väl i allra högsta grad marknaden, Michael Hagberg! Då
            tror jag att vi får en sansad och lugn utveckling, och vi tar
            vara på alla de goda krafter som finns hos odlare och producenter
            på den ekologiska sidan.
          </note>
          <note>
            Det är självklart att det är positivt med erfarenhetsutbyte -
            det kan vi ha nytta av på bägge sidor. Vi behöver varandra i den
            här produktionen om vi ska kunna fylla behovet av livsmedelsproduktion
            och få den höga kvalitet som vi alla är betjänta av i framtiden,
            Michael Hagberg.
          </note>
          <note type="speaker">
            Anf. 111 MICHAEL HAGBERG (s) replik:
          </note>
          <note>
            Fru talman! Ja, det är sant. Det är bra. Vi ska läsa protokollet.
            Jag hoppas att Ingvar Eriksson också drar åt det hållet att vi
            inte sätter de här produktionsenheterna emot varandra. De ska
            och kommer att komplettera varandra för framtiden.
          </note>
          <note>
            Det produceras fortfarande för lite ekologiska produkter i Sverige.
            Konsumenterna i Sverige kan inte få den typen av produkter som
            är producerade i
          </note>
          <note>
            Sverige, utan vi får, som någon sade i debatten tidigare, importera
            från andra länder. Jag tycker att det är trist. Då måste man som
            politiker tala om vilken vilja man har. Därför har vi satt ett
            mål på 20 %. Vi har inte nått dit än, men når vi dit kan vi täcka
            mer av de behov som konsumenterna har.
          </note>
          <note type="speaker">
            Anf. 112 GUDRUN LINDVALL (mp) replik:
          </note>
          <note>
            Fru talman! Jag vet att man inte får ha mobiltelefonen påslagen
            här, men jag kan åskådliggöra vad jag vill säga med min mobiltelefon.
            Den har ett skal som inte är originalskalet. Även jag har alltså
            fallit för detta framkallade behov av att byta "kläder" på mobiltelefonen.
            Vad jag vill säga med det är att man kan sälja saker med marknadsföring.
            Det svenska lantbruket är i dag otroligt dåligt på att marknadsföra
            sina produkter. Man vet att folk äter, men man kan faktiskt påverka
            hur och vad folk äter.
          </note>
          <note>
            Jag ser också, som Michael Hagberg, ett problem i att man i svenskt
            lantbruk i dag inte producerar det som efterfrågas utan att det
            kommer import av mjölk, grönsaker osv. från Danmark för att täcka
            ekoefterfrågan.
          </note>
          <note>
            Michael Hagberg lyfte fram får från Nya Zeeland som något bra,
            men man kan inte säga att det är närproducerat. Varje jul kan
            vi köpa får, t.ex. örtmarinerat, från Nya Zeeland därför att vi
            producerar 50 % av efterfrågan i Sverige. I dag försvinner dessutom
            en del lamm till Tyskland på grund av efterfrågan.
          </note>
          <note>
            Ser Michael Hagberg, som jag, ett problem med detta och har han
            några förslag till lösningar?
          </note>
          <note type="speaker">
            Anf. 113 MICHAEL HAGBERG (s) replik:
          </note>
          <note>
            Fru talman! Ja, jag ser ett problem med att vi inte kan producera
            det antal får som konsumenterna kräver. Vi har inte riktigt samma
            klimat som man har i
          </note>
          <note>
            Nya Zeeland, och det gör att priset har en ganska stor betydelse
            när det gäller just fårproduktion.
          </note>
          <note>
            När det gäller närproducerat har vissa förädlingsinstitutioner
            och företag lyckats riktigt bra med detta, när man kan få se bilder
            på lantbrukarfamiljer när man köper en broilerkyckling eller ägg
            m.m.
          </note>
          <note>
            Gårdsnamnen nämns, och man har möjlighet att åka dit och hälsa
            på. Det är vad jag kallar närproducerat.
          </note>
          <note>
            Birgitta och Gudrun talade också nyss här i debatten om att man
            i sitt område ska kunna få sitt behov av produkter täckt.
          </note>
          <note>
            Vi måste också hjälpas åt att få lantbrukskooperationens företag
            att förstå att man kanske inte är intresserad av att köpa den
            mjölk som kommer från Lerbo, som går från Lerbo upp till Stockholm
            och sedan ned till Konsumbutiken i Katrineholm.
          </note>
          <note type="speaker">
            Anf. 114 GUDRUN LINDVALL (mp) replik:
          </note>
          <note>
            Fru talman! Det låter lite grann som att det i den här debatten
            är Socialdemokraterna och Miljöpartiet som ger prov på marknadskrafterna.
            Det är lite märkligt. Vi kan se att det finns en backlash i dag,
            och det kommer motangreppsartiklar. Jag tänker närmast på en artikel
            som kom för en tid sedan i Dagens Nyheter, av Kjell-Olof Feldt.
            I miljödebatten frågade jag om
          </note>
          <note>
            Folkpartiet kunde tänka sig att skriva en debattartikel mot Kjell-Olof
            Feldts synpunkter där han angriper det ekologiska lantbruket hårt.
          </note>
          <note>
            Jag önskar att jag hade kommit ihåg att fråga jordbruksministern
            om Socialdemokraterna kunde tänka sig att ställa upp på en gemensam
            artikel för att försöka reda ut en del av de missuppfattningar
            som finns när det gäller ekologiskt lantbruk.
          </note>
          <note type="speaker">
            Anf. 115 MICHAEL HAGBERG (s) replik:
          </note>
          <note>
            Fru talman! Ända sedan Kjell-Olof Feldts anteckningar fotograferades
            från läktaren här har jag haft anledning att lyssna väldigt mycket
            på hans åsikter om saker och ting. Det är klart att vi kan ställa
            upp på en gemensam politik när det gäller det här, om vi får vara
            med och formulera den så att det inte bara blir ensidigt från
            Miljöpartiets sida.
          </note>
          <note>
            Vi vill värna den ekologiska produktionen. Vi har ännu inte nått
            20 %, men kan vi nå upp till 20 % med hjälp av en sådan artikel
            skulle naturligtvis mycket vara vunnet.
          </note>
          <note type="speaker">
            Anf. 116 CARL G NILSSON (m) replik:
          </note>
          <note>
            Fru talman! Michael Hagberg sade i sitt anförande att det är
            vid köksbordet som familjerna beslutar om sitt liv och sitt levnadsmönster.
            Det var klokt sagt, tycker jag. Men sedan ville han samtidigt
            att vi här i riksdagen ska besluta att när det gäller just livsmedel
            ska 20 % av familjerna handla ekologiskt. Det går inte ihop. Ska
            de vid köksbordet själva få bestämma vad de vill köpa, eller ska
            vi här i riksdagens kammare bestämma vad de ska köpa?
          </note>
          <note type="speaker">
            Anf. 117 MICHAEL HAGBERG (s) replik:
          </note>
          <note>
            Fru talman! Jag skulle vara glad om det kunde avgöras vid köksbordet,
            men det kan det uppenbarligen inte i dag. Det finns inte tillräckligt
            med produkter i
          </note>
          <note>
            Konsumbutiken i Åtvidaberg som kan tillfredsställa konsumenterna.
          </note>
          <note>
            Vi ska naturligtvis som politiker vara med och styra. Vi måste
            styra mot det håll vi vill och se till att vi hela tiden lyssnar
            på människorna, i det här fallet konsumenterna. Om vi kommer upp
            till 20 % kan vi möjligen nå det behov som bestäms vid köksbordet.
          </note>
          <note>
            Men om vi inte styr i politiken kommer vi ingenstans alls, utan
            då står vi och stampar i den gamla sörjan, som en del vill men
            andra inte vill.
          </note>
          <note type="speaker">
            Anf. 118 CARL G NILSSON (m) replik:
          </note>
          <note>
            Fru talman! Det där är ett planhushållningssamhälle som jag trodde
            att vi var överens om att vi hade lämnat för länge sedan. Jag
            tycker att det är fullständigt orimligt.
          </note>
          <note>
            Det är naturligtvis konsumenterna som ska besluta vad de vill
            köpa, och sedan ska producenterna rätta sig därefter utifrån marknadens
            intressen. Men vi har lyckats snedvrida det här och satt spelreglerna
            ur spel.
          </note>
          <note>
            Det är det vi vill komma bort ifrån.
          </note>
          <note type="speaker">
            Anf. 119 MICHAEL HAGBERG (s) replik:
          </note>
          <note>
            Fru talman! Nu gör Carl G Nilsson det fatala misstaget att sätta
            de här två produktionsenheterna mot varandra och att kalla det
            planhushållning.
          </note>
          <note>
            Det är inte alls så. Det handlar om en politisk vilja att vi
            ska ta kampen för en bättre miljö i Sverige. Det kräver konsumenterna.
            Jag kommer att stå rakryggad för det i valrörelsen om tio månader,
            i kampen för miljön och kampen för konsumenterna. Det är oerhört
            viktigt.
          </note>
          <note type="speaker">
            Anf. 120 ULF BJÖRKLUND (kd) replik:
          </note>
          <note>
            Fru talman! Når man lyssnar på Michael Hagberg hör man att han
            plockar fram det goda och det positiva - det som är bra. Det är
            bra att han gör det; det finns väldigt mycket sådant. Det är inte
            alls svårt att instämma i det Michael Hagberg sade i sitt anförande.
          </note>
          <note>
            Det man glömmer är att det faktiskt också finns problem. Det
            är ju problemen och den oro som finns ute i jordbrukarleden som
            vi faktiskt också här måste diskutera och samtala lite grann om.
          </note>
          <note>
            De vore kanske bra om Michael Hagberg sträckte sina resor norr
            om Sörmland och Uppsalaslätten och lyssnade på folk i mellan-
            och skogsbygderna uppe i
          </note>
          <note>
            Norrland, där avstånden verkligen finns - småjordbrukarna som
            oroas. Som politiker måste man faktiskt också lyssna på oron och
            se på människan.
          </note>
          <note>
            Det är det jag har velat lyfta fram här i dag: Utöver allt det
            goda som finns har vi en uppgift som politiker att också se på
            bekymren och problemen och framför allt lyssna på människan som
            är utsatt.
          </note>
          <note>
            Det är storbönderna på slätten som får de stora bidragen. Det
            är klart att de mår bra.
          </note>
          <note type="speaker">
            Anf. 121 MICHAEL HAGBERG (s) replik:
          </note>
          <note>
            Fru talman! Nu fick jag verkligen en möjlighet att utveckla min
            syn på svensk jordbrukspolitik.
          </note>
          <note>
            I förra veckan var jag i Valsjöbyn, på Brännans getfarm, och
            köpte ost. De har en gårdsbutik. De ystar sin getmjölk. De gör
            sin ost själva - en fantastisk ost.
          </note>
          <note>
            Jag har ingenting emot att åka dit och se på den produktionen.
            Med optimism och framtidstro tillverkar de sin ost, som de sedan
            säljer i ett kooperativ och även på marknader. Det finns chans
            för herr Björklund att åka dit och smaka den osten och framför
            allt köpa den.
          </note>
          <note>
            Tack vare den gården fungerar mycket. Visst har det stor betydelse
            att skolan funkar, att busslinjen går, att affären finns kvar,
            att fisketurismen utvecklas och att Hothagens sameby får möjligheter.
          </note>
          <note>
            Det ska man sätta emot Ingvar Erikssons avregleringstankar, som
            jordbruksministern nyss tog upp. Vi kommer att ha jordbruksverksamhet
            bara på Östgötaslätten och i Skåne.
          </note>
          <note>
            Hur ska det gå om ni ska sitta i samma regering nästa period?
          </note>
          <note type="speaker">
            Anf. 122 ULF BJÖRKLUND (kd) replik:
          </note>
          <note>
            Fru talman! Jag har också besökt Valsjöbyn. Det finns massor
            av goda exempel på kreativa människor uppe i Jämtland som verkligen
            är lovvärda.
          </note>
          <note>
            När socialdemokratiska ledamöter har befunnit sig i Närke och
            lyssnat och pratat till potatisodlarna har man mer eller mindre
            gett löfte om att också försöka lösa dessa problem, men det har
            inte setts till någonting av det, och det är därför vi från kristdemokraternas
            sida talar om att vi kanske borde ha någon form av skördeskadeskydd
            med tanke på vad framtiden ändå kan betyda för oss.
          </note>
          <note>
            Det är trots allt storbönderna från slätterna som tar pengarna.
            Om vi ska avreglera jordbruket, vilket på sikt naturligtvis är
            ett tvång, måste det ske på ett kontrollerat sätt. Jag tror att
            det är bönder i skogsoch mellanbygder uppe i Norrland som bör
            få mer av dessa pengar, och vi ska kanske minska stödet till de
            stora slätterna, där man plockar in väldigt mycket pengar. Det
            måste ske under kontrollerade former.
          </note>
          <note>
            Om vi ska ha ett jordbruk i hela landet är det den delen av landet
            och de bekymren vi i dag måste lyssna på och se. Hur kan vi i
            framtiden hjälpa den typen av bönder?
          </note>
          <note type="speaker">
            Anf. 123 MICHAEL HAGBERG (s) replik:
          </note>
          <note>
            Fru talman! Jag delar Ulf Björklunds uppfattning.
          </note>
          <note>
            Det är därför vi för en politik. Det är därför vi har en målsättning.
            Det är därför vi har en vilja. Det är därför vi har ett oerhört
            mycket större stöd när det gäller miljöinsatser i vårt land än
            vad som finns i t.ex.
          </note>
          <note>
            Danmark, som jordbruksministern nyss nämnde. Det är politik.
            Det är politik att vilja. Hela Sverige ska leva, och däri ingår
            jordbruket och jordbruksproduktionen. Det är oerhört viktigt.
            Det var det jag försökte säga om Brännans getgård. Det betyder
            mycket för den byn att den fungerar även i framtiden. Där kan
            vi nog ta varandra i hand och dra.
          </note>
          <note>
            Men det behövs en reformering av EU:s jordbrukspolitik - visst
            gör det det - för att vi ska kunna hälsa de nytillkommande länderna
            välkomna i gemenskapen, så att vi också där ska kunna börja jobba
            med miljöpolitik och regionalpolitik och annat viktigt för människorna
            som kommer därifrån.
          </note>
          <note type="speaker">
            Anf. 124 PER-SAMUEL NISSER (m):
          </note>
          <note>
            Fru talman! Det har varit en jordbruksdebatt. Jag tänkte lyfta
            fram några problem som kanske på sätt och vis ligger lite utanför.
            Det gäller det som många har drabbats av runtom i landet och kanske
            speciellt i det län som jag kommer ifrån - Värmland. Det gäller
            översvämningar och skogsskador.
          </note>
          <note>
            Först kanske någon tycker att det är två helt olika frågor, men
            de har faktiskt beröring på flera sätt.
          </note>
          <note>
            Dessa frågor hör till många olika ansvarsområden, vilket gör
            det lite extra problematiskt för många enskilda när de ska ha
            kontakt med myndigheter och politiker.
          </note>
          <note>
            Först gäller det översvämningar. Fjolårets översvämningar i och
            i flödena till Vänern har drabbat väldigt många. Nu, ett år efteråt,
            kan man ändå inte överblicka alla de skador för enskilda, näringsidkare,
            kommuner och väghållare som har uppstått. Det gäller byggnader,
            villor, sommarstugor, vägar, översvämmade åkrar och invallningar,
            osv.
          </note>
          <note>
            Regeringen har tagit upp denna problematik i budgetpropositionen
            vad gäller skördeskador. Man skriver att staten även fortsättningsvis
            har ett övergripande ansvar vad gäller skördeskador av naturkatastrofliknande
            karaktär som drabbar stora områden.
          </note>
          <note>
            Här tycker jag att regeringen snarast bör titta på möjligheterna
            att inrätta någon form av katastroffond för mer omfattande skador
            av naturkatastrofliknande art, där det kan finnas en möjlighet
            till ersättning från staten.
          </note>
          <note>
            Möjligheten till ersättning från en sådan katastroffond får inte
            begränsas enbart till skador som drabbar stora områden. Det finns
            problem som även berör mindre områden men som kan vara långvariga
            och ge stora skador hos enskilda jord- eller skogsbrukare.
          </note>
          <note>
            Den enskilde som drabbas av en katastrof har ju ingen hjälp av
            att det är många som har lidit en stor skada.
          </note>
          <note>
            Man bör även ta initiativ för att se över problematiken kring
            reglering, tappning och vattendomar när det gäller dessa vattensystem.
            Kraftbolagens reglering måste samordnas i hela vattensystemet.
            Här har initiativ tagits från länsstyrelserna i Värmland och Västra
          </note>
          <note>
            Götaland. Man bör även se över eventuella ersättningsmöjligheter
            till jord- och skogsbrukare från kraftbolag som inte har följt
            vattendomarna. I dag kostar det i praktiken inte något om den
            som reglerar orsakar skador på mark. Det minskar naturligtvis
            intresset för att förebygga skador.
          </note>
          <note>
            Regeringen bör även här, tycker jag, titta på möjligheten att
            samordna ansvaret på ett bättre sätt vad gäller frågor som har
            med naturkatastrofer liknande översvämningarna kring Vänerområdet
            att göra. När dessa frågor har förts fram och diskuterats har
            de hela tiden bollats mellan olika departement och olika ansvarsområden.
            Det har kunnat gälla finans om det har gällt ekonomiska frågor.
            Det har varit miljö när det har gällt effekter på miljö och regleringar.
            De har varit jordbruk om det har haft att göra med arealersättningar.
            Det har varit bostad om det har gällt länsstyrelsen roll, och
            det har varit försvar om det har gällt räddningstjänst och räddningsverk.
          </note>
          <note>
            Frågan har också varit otydlig vad gäller ansvaret för länsstyrelser
            och kommuner. Här måste det tas ett helhetsansvar för förebyggande
            arbete och skademinimering och eventuellt ersättningar.
          </note>
          <note>
            Det var så långt, fru talman. Så gäller det frågan om skogsskador,
            som jag tänkte nämna lite kort om.
          </note>
          <note>
            Under försommaren 2001 kom det larmrapporter runtom i Sverige
            kring omfattande svampangrepp, s.k. Gremmeniella, som har angripit
            tallskog. Bedömningen är i dag att det handlar om hundratusentals
            hektar skogsmark som har besvärande eller svåra skador. Värst
            drabbat är Bergslagen. I Värmland är uppskattningen nu att det
            är 20 000-30 000 hektar som är drabbat. Skador finns även i många
            andra delar av landet.
          </note>
          <note>
            Det är så omfattande skador att de föranleder åtgärder som bortgallring
            av skadade träd men också avverkning av hela bestånd. Värst skadade
            är yngre gallringsskogar.
          </note>
          <note>
            Hur hårt en fastighet och dess brukare har drabbats beror på
            väldigt många olika faktorer. Fastigheter som ligger högt och
            som har stor andel täta och välskötta tallbestånd i åldrarna 30-50
            år verkar har drabbats särskilt hårt, men även självsådder under
            och i skuggan av fröträd har blivit svårt skadade. På en del ställen
            har det gått så långt att även grantoppsdöd har förekommit, och
            då i anslutning till skadade tallbestånd.
          </note>
          <note>
            Vad det gäller möjlighet till försäkringar av vuxen skog eller
            gallringsskog går det inte i dag att skydda sig för sådana svampangrepp.
            För svårare skador i bestånd under 1,3 meters höjd kan man teckna
            försäkring.
          </note>
          <note>
            Orsakerna till svampangreppen kan vara flera. En exceptionellt
            solfattig och regnig sommar och höst förra året, år 2000, med
            en efterföljande mild vinter var en förutsättning för denna svamps
            etablering och tillväxt. När tallens motståndskraft blev nedsatt
            av extremt fuktigt väder gynnades denna svamp ytterligare. Inom
            de värst drabbade områdena förekom även relativt stora angrepp
            redan två år tidigare. Det fanns sannolikt redan då gott om sporer
            som kunde infektera både träd som drabbats av svampen tidigare
            och oinfekterade tallar.
          </note>
          <note>
            De här allvarliga s.k. Gremmeniellaskadorna på tallarna leder
            snabbt till en nedsatt tillväxt. I värsta fall dör träden. Tallar
            som får nedsatt motståndskraft angrips sedan sekundärt av insekter,
            t.ex. märgborrar.
          </note>
          <note>
            Om märgborrarna lyckas döda och föröka sig i angripna träd ökar
            antalet märgborrar påtagligt. Det kan medföra att angreppen på
            närstående träd och områden blir omfattande, med en nedsatt tillväxt
            som följd. Om skadorna blir omfattande krävs det i skogsvårdslagen
            att man avverkar och forslar bort skadad skog. Det är det som
            nu sker runtom i Sverige.
          </note>
          <note>
            Finns det någon möjlighet att bekämpa svampen?
          </note>
          <note>
            Med den kunskap som finns i dag säger forskarna att det inte
            är lätt. Det man vet är att det går att göra det om man tar bort
            grenar och träd och bränner dem på platsen.
          </note>
          <note>
            När det gäller framtida risker kan man ju vara rädd för att det
            här kommer att fortsätta. Det kan man inte utesluta. Angrepp av
            märgborrar kommer med säkerhet att komma, och då blir det stormfällning
            i många kraftigt utglesade bestånd. I och med att det nu finns
            extra mycket sporer i områdena kan det med ogynnsamma väderleksförhållanden
            blir fortsatta och ännu mer omfattande skador kommande år. Det
            vet vi inget om, men det är något som oroar mig väldigt mycket.
          </note>
          <note>
            Fru talman! Enligt min uppfattning är det ett stort antal åtgärder
            som behöver vidtas. Det viktigaste är att det krävs mer forskning
            och kunskap kring de här svampangreppen för att man ska kunna
            bekämpa men även förebygga de här angreppen. Det krävs också en
            tydlig information till markägare och skogsmyndigheter som är
            baserad på kunskap och fakta. Och det krävs en översyn om möjligheter
            till ersättning för dem som har drabbats av omfattande skador
            som de inte kan försäkra sig mot.
          </note>
          <note type="speaker">
            Anf. 125 BERIT ADOLFSSON (m):
          </note>
          <note>
            Fru talman! Det har kommit på min lott att avsluta denna tre
            dagar långa debatt, med 121 talare, om jag har räknat rätt. Jag
            har valt att tala om konsumentfrågor, som är på dagordningen i
            lagutskottet.
          </note>
          <note>
            Jag vill i denna debatt passa på att beskriva vår syn på förhållandet
            mellan köpare och säljare. Hur ska en köpare kunna välja en vara
            eller tjänst? Och i vilken utsträckning behöver denna köpare hjälp
            av samhället genom särskild politik?
          </note>
          <note>
            Alla är vi konsumenter, men vi är också löntagare, medborgare
            och väljare. Vi handlar produkter och tjänster för de inkomster
            som vi får av vårt dagliga arbete. Vi vill ha ett stort urval,
            låga priser, vänligt bemötande och respekt för vår person och
            vilja. I
          </note>
          <note>
            mina mörka stunder känns det som om socialdemokraterna gör ett
            sista krampaktigt försök att omfatta alla medborgare, invånare,
            löntagare, eller varför inte alla väljare, genom att kalla dem
            för konsumenter. I
          </note>
          <note>
            sin allsmäktiga godhet vill de lyfta över ansvaret för privatekonomi
            till politiken.
          </note>
          <note>
            Regeringen väljer nämligen att gå från detta med konsumenternas
            rättigheter till att skapa ett heltäckande konsumentskydd som
            resulterar i en konsument u.p.a., dvs. utan personligt ansvar.
          </note>
          <note>
            En svag konsument är en bra konsument, för den behöver vägledning.
            Håll mig bara i handen, så går det bra. Då ska vi vägleda dig
            genom affären såväl som genom livet. Det säger socialdemokraterna
            genom sin politik.
          </note>
          <note>
            En stark konsument, däremot, klarar sig själv. Då är det helt
            logiskt, anser jag, att man ska stärka konsumenten, så att den
            i köpsituationer, inför olika val och inom sin egen ekonomi själv
            kan handla och besluta och slipper springa och fråga, slipper
            känna sig liten, ynklig och osäker. Då blir man vuxen. Om man
            överbeskyddas hindras man från att utvecklas, från att träna på
            att bli bättre och från att lära sig av sina misstag. Hur skulle
            det se ut om föräldrar aldrig gav barnen en chans att pröva själva?
            De skulle förbli barn och behöva föräldrarnas skydd hela livet.
            Men sådant är inte livet, som väl är, och sådan behöver inte konsumentpolitiken
            vara.
          </note>
          <note>
            Resultatet av socialdemokratisk konsumentpolitik är också att
            varor och tjänster fördyras. Vi tvingas alla, både som köpare
            och som skattebetalare, att vara med och betala för statens konsumentpolitik
            och för tjänster som de flesta inte använder. Eftersom Sverige
            redan är ett högprisland i internationell jämförelse blir effekten
            för den svenska konsumenten dubbel.
          </note>
          <note>
            Hur ska man då få makt och förtroende? Jo, det ska man få genom
            kunskap, egen kunskap, verklig kunskap genom livet, kunskap om
            produkter och varor, kunskaper om risker och möjligheter och framför
            allt kunskap i hushållning. Då kan man känna trygghet och självförtroende.
            Det är föräldrars och samhällets skyldighet att ge barn och ungdomar
            dessa livsviktiga redskap.
          </note>
          <note>
            Fru talman! Jag satt med i en utredning som döptes till Starka
            konsumenter i en gränslös värld. Den programförklaringen låter
            helt suverän. Det är helt enligt min uppfattning. Vi ska få vara
            starka konsumenter, och det vill jag medverka till. Så blev det
            inte, och det var tydligen inte heller meningen. Det förstod jag
            under arbetets gång. Det blev fokus på att konsumenterna är svaga
            stackare som ska skyddas mot elaka producenter och skrupelfria
            säljare.
          </note>
          <note>
            Svaghet är socialdemokraternas trumfkort, och frågan som följer
            på varje moderat anförande är: Vad ska ni göra med de svaga? Jag
            vill svara: Svaghet är ingen egenskap. Det är ett tillstånd som
            går att förbättra. Därför vill vi moderater fokusera denna förändring.
          </note>
          <note>
            Regeringen är på alldeles fel väg, och utredningens ledamöter
            har lämnat en produkt där man i sin rubrik använder falsk marknadsföring.
            Utredningens syfte var tydligen i stället att stärka organisationerna
            och politikerna och att hitta arbete i offentlig sektor.
          </note>
          <note>
            I vårt högutvecklade samhälle finns det behov för konsumenten
            att söka information hos specialister.
          </note>
          <note>
            Komplicerade transaktioner, som gäller husköp, försäkringar,
            penningplaceringar och banklån, har skapat ett gott utbud av duktiga
            mäklare och rådgivare utanför politiken.
          </note>
          <note>
            Sist och slutligen måste ändå varje människa ta ansvar för sina
            egna handlingar. Konsumentvägledarna har stor makt genom att de
            har tillgång till information som samlas hos Konsumentverket.
            Jag skulle vilja att det stod en dator på varje bibliotek och
            att det fanns en möjlighet att hitta samma information som den
            som konsumentvägledarna nu har ensamrätt på.
          </note>
          <note>
            Det finns privata initiativ som bevakar konsumenternas intresse,
            bl.a. konsumentorganisationerna. Två exempel som finns att tillgå
            kostnadsfritt på Internet är Consumer Intelligence och Spara Pengar.
            Man inte rata dessa möjligheter att få en objektiv information
            just för att de är privata.
          </note>
          <note>
            På deklarationsblankettens sista rad måste alla försäkra och
            tillstå att de själva är ansvariga för innehållet. Det borde gälla
            också alla andra handlingar för en vuxen människa. Är man inte
            myndig eller rättskapabel eller har språksvårigheter ska det finnas
            hjälp. Regeringen föreslår att varje kommun ska ha en konsumentvägledare,
            om än frivillig. Man håller dock dörren öppen för att lagstiftningsvägen
            kontrollera denna frivilliga prestation. Offentligt finansierade
            konsumentrådgivare är inte det bästa sättet att använda kommunernas
            pengar eller att hjälpa konsumenterna.
          </note>
          <note>
            Fru talman! Lagboken är ett stöd och ett skydd som kringgärdar
            produkter, tjänster och varor, så att säkerhet och kvalitet upprätthålls.
            Konkurrensen bland producenter och säljare ger också kunder valfrihet,
            lägre priser och hög kvalitet. Det finns många lagar som reglerar
            köp och avtal, och det finns bra skydd för konsumenterna i konsumentköplagen.
            Där står t.ex. att man kan få byta en vara om den inte motsvarar
            kundens förväntningar, och det är ett långtgående åtagande hos
            säljaren. Att produkter och tjänster inte blir farliga regleras
            i produktsäkerhetslagen. Men på ett område finns inte denna trygghet
            för den som brukar produkten eller tar tjänsten i anspråk, nämligen
            inom offentlig sektor. Det gäller t.ex. sjukvård och omsorg. I
            den verksamheten kan tjänster skada utan att produktsäkerhetslagen
            gäller. Det är just inom det område där den enskilde är svag i
            förhållande till sin motpart. Där finns inte något starkt producentansvar.
          </note>
          <note>
            I går sade socialministern här i kammaren att sjukvården har
            en god tillsyn. Det vet inte jag. Sjukvården har en egen fil vad
            gäller ansvar för sina handlingar. Ansvaret för vårdens utveckling
            finns hos
          </note>
          <note>
            Socialstyrelsen, som också är tillsynsmyndighet.
          </note>
          <note>
            Enligt lex Maria ska den enskilde läkaren eller sjuksköterskan
            själv anmäla sina felbehandlingar. Vården har sitt eget försäkringsbolag.
            Där är köparen, patienten, konsumenten, väldigt liten, förutom
            att den just då också är sjuk och svag. Men här är det inte tal
            om att säljaren ska ha ansvar för en bra produkt.
          </note>
          <note>
            Göteborgs-Posten har på senare tid i artiklar uppmärksammat att
            alltfler patienter har fått en behandling som man inte har förväntat
            sig.
          </note>
          <note>
            I EU pågår ett omfattande arbete på det konsumentpolitiska området.
            Regeringen smickrar sig själv med att vara föregångare. Det vore
            snyggt om man gick i bräschen för att medborgarna ska ha samma
            rättigheter i sjukvården som hos skomakaren.
          </note>
          <note>
            Anf. 126 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Jag blir häpen över det sista: att jämföra skomakare
            och sjukvård, dvs. ett par skor med behandling av en patient.
            Det är verkligen, enligt mitt sätt att se det, att jämföra äpplen
            och päron.
          </note>
          <note>
            I Berit Adolfssons värld ska vi köpa oss genom livet. Vi ska
            ha produkter, i det här fallet mat, och så ska vi bara handla
            och handla. Det är vår uppgift i livet: att köpa, att vara konsumenter,
            att konsumera.
          </note>
          <note>
            Jag delar inte den uppfattningen. Jag tycker att det finns ett
            medborgaransvar utöver ett konsumentansvar. Det medborgaransvaret
            är det vi som politiker som har ansvar för. Det betyder att vi
            inte bara kan köpa oss genom livet, utan vi måste ta ansvar för
            det vi köper. Vi måste ta ansvar för vår miljö, för de kommande
            generationerna.
          </note>
          <note>
            Det är detta som dagens debatt har handlat om.
          </note>
          <note>
            Därför avviker Berit Adolfssons anförande så oerhört från alla
            som hållits här tidigare.
          </note>
          <note type="speaker">
            Anf. 127 BERIT ADOLFSSON (m) replik:
          </note>
          <note>
            Fru talman! Jag tar inte på mig något ansvar för att mitt anförande
            handlar om annat än jordbruk.
          </note>
          <note>
            Jag är väldigt tacksam för att jordbruksministern tar upp just
            det här med skomakare. Skomakaren har nämligen ett större ansvar
            för jordbruksministerns skor än vad sjukvården har för hennes
            vård och omsorg. Det var därför jag tog upp just detta. Jag känner
            inte alls att jag ska besväras av vad tidigare debatt har handlat
            om här i dag.
          </note>
          <note>
            Anf. 128 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Konsumenterna ska inte springa och fråga, säger Berit
            Adolfsson. Nej, men hur ska man då få information? Och vad är
            det för information man ska ha? Vi har lagar, vi har regler och
            vi har märkning för att konsumenterna ska kunna se och ta sitt
            konsumentansvar - men också sitt medborgaransvar. Vi har märkning
            om varifrån en produkt kommer och hur den är producerad. Jag är
            övertygad om att konsumenterna, om man frågar dem, vill ta detta
            medborgaransvar, detta vidare ansvar. Det är det de här lagarna,
            märkningsreglerna osv. är till för.
          </note>
          <note>
            Jag undrar vad det är de inte ska springa och fråga om. Stort
            urval och låga priser - bara det blir det så blir det bra. Ja,
            då är vi där igen. Det är bara detta som gäller. Men det finns
            ett vidare ansvar än så, och det ansvaret måste vi ta - för oss
            själva, men framför allt för de kommande generationernas skull.
          </note>
          <note type="speaker">
            Anf. 129 BERIT ADOLFSSON (m) replik:
          </note>
          <note>
            Fru talman! Jag är glad att jordbruksministern delar min uppfattning
            om den enskilda personens ansvar. Det är just detta jag vill framhålla
            i min politik. Vi behöver inte en stor konsumentpolitik utan ska,
            som jag sade i mitt anförande, kunna bli så pass upplysta och
            kloka att vi klarar oss gentemot en säljare och en producent.
            Det var detta jag ville framhålla.
          </note>
          <note>
            När det gäller vård häpnar man när man ser handlingsplanen för
            konsumentpolitik. Där sägs att den idealtypiske kunden visar missnöje
            genom att byta producent, men den idealtypiske brukaren påverkar
            beslutsfattarna för att förbättra den befintliga verksamheten.
            Det ska jag hälsa alla dem som har anmält felbehandlingar i sjukvården!
          </note>
          <note type="speaker">
            Anf. 130 GUDRUN LINDVALL (mp) replik:
          </note>
          <note>
            Fru talman! Jag tycker att Berit Adolfsson i det här inlägget
            lägger enormt stort ansvar på konsumenten, ett ansvar som inte
            är möjligt att ta.
          </note>
          <note>
            Under förra riksdagsåret var det en hearing i en av salarna i
            östra huset just om vilket ansvar vi faktiskt kan lägga på konsumenten.
            Jag var en av dem som inledde och valde då att läsa högt från
            en schampoflaska, en tandkräm och en hudkräm. Sedan frågade jag
            de församlade, som var kunniga personer: Hur många av er vet vilka
            av de här kemikalierna som eventuellt orsakar allergi, som kan
            vara farliga eller som har andra olika effekter? Jag skulle aldrig
            klara av att utifrån denna information välja det som är bäst och
            veta exakt hur alla dessa kemikalier är. Jag tycker att det är
            otroligt cyniskt att tro att konsumenter kan det. Dessutom: Om
            jag köper ett par skor, inte sjutton står det vilka kemikalier
            de innehåller!
          </note>
          <note>
            Jag tycker att det är alldeles självklart att samhället måste
            ta ett ansvar och lägga en ribba som säger att konsumenten inte
            ska behöva vara allvetare utan ska kunna lita på att produkterna
            inte innehåller gifter. Det ansvaret måste konsumenten kunna lita
            på att vi inom statsmakten och andra myndigheter vågar ta.
          </note>
          <note type="speaker">
            Anf. 131 BERIT ADOLFSSON (m) replik:
          </note>
          <note>
            Fru talman! Detta finns ju i produktsäkerhetslagen, och det finns
            i andra lagar. Vi behöver inte ha några stora paraplyer för att
            konsumenten ska kunna handla. Jag utgår ifrån att de trygga och
            säkra konsumenter som jag vill ska finnas kan ställa de frågor
            som behövs utan att Gudrun Lindvall eller någon annan talar om
            för dem vad de ska säga.
          </note>
          <note type="speaker">
            Anf. 132 GUDRUN LINDVALL (mp) replik:
          </note>
          <note>
            Fru talman! Förutsättningen för att man ska kunna ställa frågor
            är att man är enormt kunnig. Vet Berit
          </note>
          <note>
            Adolfsson vilka tandkrämer som innehåller bakteriedödande medel?
            Ser Berit Adolfsson till att hennes barnbarn inte får just den
            tandkrämen? Vet Berit
          </note>
          <note>
            Adolfsson vilka barnkläder som innehåller formalin?
          </note>
          <note>
            Det syns inte! Det informeras inte om det i dag.
          </note>
          <note>
            Jag måste säga att jag uppfattade Berit Adolfssons inlägg som
            att egentligen behöver vi inte kontrollera utan egentligen klarar
            konsumenten det här. I den komplicerade och kemikaliserade värld
            vi i dag lever i är Miljöpartiets uppfattning att detta är omöjligt.
            Vi måste avkemikalisera samhället, och innan vi gör det måste
            konsumenterna ha enormt mycket hjälp. Vi måste också se till att
            det inte kommer kemikalier som konsumenten inte vet är farliga.
            Vi måste se till att få produkter som konsumenten kan lita på.
            Det ansvaret kan vi icke överlåta åt konsumenten allena.
          </note>
          <note type="speaker">
            Anf. 133 BERIT ADOLFSSON (m) replik:
          </note>
          <note>
            Fru talman! Jo, det är just det jag vill göra. Att ställa frågor,
            att vara upplyst, att lära sig att hushålla, att lära sig att
            låta bli att köpa fel produkter - jag tror att det är mycket viktigare.
            Men det ger inga arbetstillfällen, och det ger inga politiker
            som kan stå i talarstolen och tala om vad andra ska göra.
          </note>
          <note>
            Den allmänpolitiska debatten var härmed avslutad.
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Motioner med anledning av prop. 2001/02:20 Infrastruktur för
            ett långsiktigt hållbart transportsystem
          </note>
          <note>
            2001/02:T1 av Lennart Fridén (m)
          </note>
          <note>
            2001/02:T2 av Göran Lindblad (m)
          </note>
          <note>
            2001/02:T3 av Jan Backman och Anna Åkerhielm (m)
          </note>
          <note>
            2001/02:T4 av Kerstin Kristiansson Karlstedt och
          </note>
          <note>
            Göran Norlander (s)
          </note>
          <note>
            2001/02:T5 av Carl Fredrik Graf (m)
          </note>
          <note>
            2001/02:T6 av Lennart Hedquist m.fl. (m, kd, c, fp)
          </note>
          <note>
            2001/02:T7 av Runar Patriksson (fp)
          </note>
          <note>
            2001/02:T8 av Roy Hansson (m)
          </note>
          <note>
            2001/02:T9 av Jonas Ringqvist (v)
          </note>
          <note>
            2001/02:T10 av Gunnar Axén (m)
          </note>
          <note>
            2001/02:T11 av Anders G Högmark (m)
          </note>
          <note>
            2001/02:T12 av Anders G Högmark och Jeppe Johnsson (m)
          </note>
          <note>
            2001/02:T13 av Agneta Ringman m.fl. (s)
          </note>
          <note>
            2001/02:T14 av Inga Berggren m.fl. (m)
          </note>
          <note>
            2001/02:T15 av Agne Hansson m.fl. (c)
          </note>
          <note>
            2001/02:T16 av Anna Lilliehöök (m)
          </note>
          <note>
            2001/02:T17 av Magda Ayoub och Margareta
          </note>
          <note>
            Viklund (kd)
          </note>
          <note>
            2001/02:T18 av Bo Lundgren m.fl. (m)
          </note>
          <note>
            2001/02:T19 av Birgitta Sellén (c)
          </note>
          <note>
            2001/02:T20 av Lennart Daléus (c)
          </note>
          <note>
            2001/02:T21 av Berndt Ekholm m.fl. (s)
          </note>
          <note>
            2001/02:T22 av Erling Wälivaara (kd)
          </note>
          <note>
            2001/02:T23 av Anne-Katrine Dunker (m)
          </note>
          <note>
            2001/02:T24 av Per Erik Granström m.fl. (s)
          </note>
          <note>
            2001/02:T25 av Lisbeth Staaf-Igelström m.fl. (s)
          </note>
          <note>
            2001/02:T26 av Ulf Björklund m.fl. (kd)
          </note>
          <note>
            2001/02:T27 av Eva Arvidsson m.fl. (s)
          </note>
          <note>
            2001/02:T28 av Ingemar Josefsson m.fl. (s)
          </note>
          <note>
            2001/02:T29 av Lars U Granberg (s)
          </note>
          <note>
            2001/02:T30 av Mikael Johansson m.fl. (mp)
          </note>
          <note>
            2001/02:T31 av Anita Jönsson (s)
          </note>
          <note>
            2001/02:T32 av Bengt Silfverstrand m.fl. (s)
          </note>
          <note>
            2001/02:T33 av Leif Jakobsson m.fl. (s)
          </note>
          <note>
            2001/02:T34 av Kent Olsson m.fl. (m)
          </note>
          <note>
            2001/02:T35 av Per Erik Granström m.fl. (s)
          </note>
          <note>
            2001/02:T36 av Sten Lundström och Sven-Erik Sjöstrand (v)
          </note>
          <note>
            2001/02:T37 av Ola Karlsson (m)
          </note>
          <note>
            2001/02:T38 av Anders Sjölund (m)
          </note>
          <note>
            2001/02:T39 av Kristina Zakrisson och Berit Andnor (s)
          </note>
          <note>
            2001/02:T40 av Margareta Israelsson m.fl. (s)
          </note>
          <note>
            2001/02:T41 av Johnny Gylling m.fl. (kd)
          </note>
          <note>
            2001/02:T42 av Karin Jeppsson m.fl. (s)
          </note>
          <note>
            2001/02:T43 av Elver Jonsson (fp)
          </note>
          <note>
            2001/02:T44 av Elver Jonsson (fp)
          </note>
          <note>
            2001/02:T45 av Yvonne Ångström (fp)
          </note>
          <note>
            2001/02:T46 av Kenth Skårvik m.fl. (fp)
          </note>
          <note>
            2001/02:T47 av Rigmor Stenmark (c)
          </note>
          <note>
            2001/02:T48 av Karl-Göran Biörsmark (fp)
          </note>
          <note>
            2001/02:T49 av Åsa Torstensson (c)
          </note>
          <note>
            2001/02:T50 av Åke Sandström (c)
          </note>
          <note>
            2001/02:T51 av Karl Gustav Abramsson (s)
          </note>
          <note>
            2001/02:T52 av Marianne Andersson och Birgitta
          </note>
          <note>
            Carlsson (c)
          </note>
          <note>
            2001/02:T53 av Marianne Andersson och Birgitta
          </note>
          <note>
            Carlsson (c)
          </note>
          <note>
            2001/02:T54 av Per Erik Granström m.fl. (s)
          </note>
          <note>
            med anledning av förs. 2001/02:RR2 Riksdagens revisorers förslag
            angående sänkta socialavgifter
          </note>
          <note>
            2001/02:Fi3 av Mats Odell m.fl. (kd)
          </note>
          <note>
            Trafikutskottets betänkande
          </note>
          <note>
            2001/02:TU3 Sjöfartsstöd
          </note>
          <note>
            Justitieutskottets betänkande
          </note>
          <note>
            2001/02:JuU2 Andra tilläggsprotokollet till bedrägerikonventionen
          </note>
          <note>
            Utrikesutskottets betänkande
          </note>
          <note>
            2000/01:UU14 Krigsmaterielexporten år 2000
          </note>
          <note>
            Kulturutskottets betänkanden
          </note>
          <note>
            2001/02:KrU2 Ungdomspolitik m.m.
          </note>
          <note>
            2001/02:KrU3 Spel och lotterier
          </note>
          <note>
            2001/02:KrU4 Social ekonomi
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 oktober
          </note>
          <note>
            2001/02:84 av Inger Lundberg (s) till näringsminister
          </note>
          <note>
            Björn Rosengren
          </note>
          <note>
            Insatser i Degerfors
          </note>
          <note>
            2001/02:85 av Barbro Hietala Nordlund (s) till näringsminister
            Björn Rosengren
          </note>
          <note>
            Telias avvecklingsbeslut och statens ägaransvar
          </note>
          <note>
            2001/02:86 av Ragnwi Marcelind (kd) till näringsminister Björn
            Rosengren
          </note>
          <note>
            Arbetsmarknaden i Gävleborg
          </note>
          <note>
            2001/02:87 av andre vice talman Eva Zetterberg (v)
          </note>
          <note>
            till statsrådet Leif Pagrotsky
          </note>
          <note>
            Kanonexport till Indien
          </note>
          <note>
            2001/02:88 av Berit Jóhannesson (v) till statsrådet
          </note>
          <note>
            Leif Pagrotsky
          </note>
          <note>
            Vapenexport till Bahrain
          </note>
          <note>
            2001/02:89 av Rolf Olsson (v) till jordbruksminister
          </note>
          <note>
            Margareta Winberg
          </note>
          <note>
            Tillsynsavgifter
          </note>
          <note>
            2001/02:90 av Sten Tolgfors (m) till socialminister
          </note>
          <note>
            Lars Engqvist
          </note>
          <note>
            Diskriminering av adoptivföräldrar i pensionssystemet
          </note>
          <note>
            2001/02:91 av Margareta Viklund (kd) till justitieminister Thomas
            Bodström
          </note>
          <note>
            Människohandel över gränserna
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 23 oktober.
          </note>
          <note>
            7 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 oktober
          </note>
          <note>
            2001/02:33 av Christel Anderberg (m) till justitieminister Thomas
            Bodström
          </note>
          <note>
            Polisbristen i Dalarna
          </note>
          <note>
            2001/02:34 av Ulla-Britt Hagström (kd) till justitieminister
            Thomas Bodström
          </note>
          <note>
            Prostitutionslagstiftningen
          </note>
          <note>
            2001/02:35 av Ulla-Britt Hagström (kd) till statsrådet
          </note>
          <note>
            Lars-Erik Lövdén
          </note>
          <note>
            Uthyrning av del av bostad
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 23 oktober.
          </note>
          <note>
            8 § Kammaren åtskildes kl. 13.57.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 4 § anf. 37 (delvis), av talmannen därefter t.o.m.
            anf. 94 (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
