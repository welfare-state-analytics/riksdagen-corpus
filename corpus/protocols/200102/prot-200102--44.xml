<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--44</head>
          <docDate when="2001-12-10 00:00:00">2001-12-10 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 3 och 4 december.
          </note>
          <note>
            2 § Anmälan om inkomna faktapromemorior om förslag från Europeiska
            kommissionen, m.m.
          </note>
          <note>
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            2001/02:FPM23 Irlands begäran om att få delta i delar av Schengenregelverket
            till justitieutskottet
          </note>
          <note>
            2001/02:FPM24 Förslag till rådsbeslut om ändring av artikel 40
            (fortsatt övervakning) i Schengenkonventionen till justitieutskottet
          </note>
          <note>
            2001/02:FPM25 Rättslig grund för finansieringen av utvecklingen
            av andra generationen av Schengens informationssystem till justitieutskottet
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2001/02:N47-N49 till näringsutskottet
          </note>
          <note>
            4 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Näringsutskottets betänkanden 2001/02:NU7, NU1,
          </note>
          <note>
            NU8, NU3 och NU6
          </note>
          <note>
            Arbetsmarknadsutskottets betänkande 2001/02:AU1
          </note>
          <note>
            5 § Internationell samverkan
          </note>
          <note>
            Föredrogs utrikesutskottets betänkande 2001/02:UU1
          </note>
          <note>
            Utgiftsområde 5 Internationell samverkan (prop.
          </note>
          <note>
            2001/02:1 delvis).
          </note>
          <note type="speaker">
            Anf. 1 GÖRAN LENNMARKER (m):
          </note>
          <note>
            Fru talman! Denna måndagmorgon ska vi tala om utgiftsområde 5.
            Det är lite ledsamt att tala om utgiftsområde 5 just i år. Frågor
            som traditionellt har behandlats under detta utgiftsområde, nämligen
            frågan om Sveriges representation utanför landets gränser och
            frågan om Utrikesdepartementet i sin helhet, behandlas inte här
            längre.
          </note>
          <note>
            Ambassader, konsulat och delegationer som Sverige har utomlands
            är inte en fråga bara för UD självt eller för Regeringskansliet
            och för statsmakten utan lika mycket för hela Sverige. Det har
            att göra med
          </note>
          <note>
            Sveriges relationer med andra länder och internationella organisationer
            och berör hela samhällslivet.
          </note>
          <note>
            Näringslivet, privatpersoner som reser, missionärer och andra
            har stor nytta av svensk representation utomlands. Därför är det
            beklagligt att hela den frågan de facto mera har kommit att bli
            regeringens eller
          </note>
          <note>
            Regeringskansliets ansvar. Vänsterpartiet och Miljöpartiet stöder
            tyvärr en ordning där man fattar beslut om Sveriges representation
            utomlands utan djupare överväganden.
          </note>
          <note>
            Beslutet om nedläggningen av ambassaderna i
          </note>
          <note>
            Lima, Tunis och Beirut och vid Heliga stolen är felaktigt enligt
            moderaterna och borgerligheten. Det var inte väl genomtänkt. Det
            får tråkiga konsekvenser för
          </note>
          <note>
            Sveriges relationer med de länderna.
          </note>
          <note>
            Vi är i en situation där Sverige får allt större förpliktelser
            i Europa. Vi har anledning att bygga ut vår representation i de
            europeiska länderna till följd av att
          </note>
          <note>
            Europeiska unionen är i en process av utvidgning.
          </note>
          <note>
            Det är rimligt att Sverige är representerat i alla kandidatländerna.
          </note>
          <note>
            Vi har därutöver en stark svensk närvaro av fredsbevarande karaktär
            på västra Balkan, vilket gör att det är nödvändigt att Sverige
            är representerat även där.
          </note>
          <note>
            Länderna öster om EU och kandidatländerna får allt större kontakter
            med Sverige och med EU. Det finns även därför anledning för Sverige
            att utöka sin representation i den riktningen.
          </note>
          <note>
            Vi har av utrikesministern blivit utlovade att Sverige ska öppna
            en ambassad i Vitryssland - något som vi moderater har strävat
            efter i fem år. Det är ett nära grannland som är en diktatur,
            och det finns anledning för Sverige att vara mycket aktivt där
            - inte minst för att främja de krafter som kämpar för demokrati
            i detta olycksaliga land.
          </note>
          <note>
            Också i Kaliningrad är det angeläget med ett generalkonsulat.
            Också det har utrikesutskottet blivit utlovat av utrikesministern.
          </note>
          <note>
            Jag hoppas att detta verkställs inom en snar framtid. Tyvärr
            har det hörts rykten - jag vet inte hur sanna de är - om att det
            skulle skjutas på framtiden.
          </note>
          <note>
            Jag hoppas att det kommer bättre besked i denna debatt.
          </note>
          <note>
            Men det faktum att vi får större ansvar i Europa innebär inte
            att Sveriges behov av kontakter utanför
          </note>
          <note>
            Europa minskar. Här ligger själva feltänkandet i regeringens
            hantering av Sveriges utrikesrepresentation.
          </note>
          <note>
            Om man bestämmer sig för en oförändrad ram innebär med nödvändighet
            Sveriges ökade engagemang i
          </note>
          <note>
            Europa att Sverige ska dra ned på sitt engagemang utanför Europa.
            Det är själva logiken i detta. Det är här det finns anledning
            att kritisera regeringen för brister i strategin.
          </note>
          <note>
            I en globaliserad värld ökar Sveriges kontakter med hela världen
            - med Latinamerika, Afrika, Asien och Oceanien. Vi bygger dessutom
            via EU upp en
          </note>
          <note>
            Medelhavsstrategi, som innebär att Sverige i princip bör vara
            närvarande i alla länder kring Medelhavet.
          </note>
          <note>
            Det gäller inte bara dem i norr, dvs. Europa, utan även Medelhavets
            södra och östra kust.
          </note>
          <note>
            I det perspektivet är det olyckligt att man lägger ned ambassaderna
            i Tunis och Beirut. Det gäller också ambassaden i Lima. Peru är
            ett stort och viktigt land i Latinamerika. Det är snart bara Heliga
            stolen i
          </note>
          <note>
            Europa som har en utrikespolitik som avviker från
          </note>
          <note>
            EU:s. Den europeiska integrationen påverkar de facto också utrikespolitiken
            i kandidatländerna.
          </note>
          <note>
            Det finns alltså anledning att slå fast att man måste ha principer
            för Sveriges närvaro utomlands.
          </note>
          <note>
            Det kan inte bara vara en budgetfråga. Tror man att ambassader
            inte gör någon nytta kan man lägga ned dem med en klackspark,
            som har skett. Men det finns anledning att lägga fast principerna
            för Sveriges närvaro.
          </note>
          <note>
            Det gäller inte bara Europa, där vi i princip bör finnas i varje
            land - det kan finnas något undantag -
          </note>
          <note>
            utan också utanför Europa, där det inte finns någon anledning
            att dra ned på Sveriges närvaro i en tid av globalisering och
            ständigt intensifierade kontakter.
          </note>
          <note>
            Frågan är om inte tiden har kommit för riksdagen att lägga fast
            de principerna. Regeringen har inte hanterat dessa frågor väl.
            Det kanske finns anledning för riksdagen att ta ansvar för just
            dessa övergripande frågor.
          </note>
          <note>
            Låt mig slutligen, fru talman, yrka bifall till reservation 1
            i betänkandet.
          </note>
          <note type="speaker">
            Anf. 2 HOLGER GUSTAFSSON (kd):
          </note>
          <note>
            Fru talman! Sveriges internationella engagemang har breddats
            och fördjupats under de senaste decennierna, och det har accelererat
            sedan 1995, då vi blev medlemmar av Europeiska unionen.
          </note>
          <note>
            Globaliseringen av politik och ekonomi har rivit många murar,
            och det ökar snabbt behovet av nationsgränsöverskridande samarbete.
            Globaliseringen har samtidigt ökat behovet av institutionaliserat
            samarbete mellan världens länder.
          </note>
          <note>
            Sverige deltar aktivt i FN, världshandelsorganisationen WTO och
            många andra globala institutioner.
          </note>
          <note>
            Tillsammans utgör dessa ett globalt ramverk av institutioner.
            Utan detta ramverk skulle det vara omöjligt för oss som litet
            och enskilt land att hantera gemensamma problem som miljöförstöring
            och organiserad brottslighet, lösa militära konflikter och bekämpa
            fattigdomen.
          </note>
          <note>
            Genom vårt EU-medlemskap har våra möjligheter att utöva inflytande
            på den globala arenan vuxit ofantligt. När Europa agerar är de
            europeiska länderna gemensamt en av huvudrollsinnehavarna på den
            internationella scenen.
          </note>
          <note>
            Insikten om detta har lett till att Sverige deltar, och ofta
            rentav är drivande, i uppbyggnaden av en gemensam europeisk utrikes-
            och säkerhetspolitik.
          </note>
          <note>
            Utvecklingen av, och synen på, vår traditionella neutralitetspolitik
            har också gett oss större möjligheter att delta i civil och militär
            krishantering i samarbete med andra västliga demokratier. Vårt
            land, och folk, har blivit mindre isolerat och därmed kanske mindre
            övertygat om sin egen ofelbarhet.
          </note>
          <note>
            För de ytterlighetspartier på vänsterkanten som säger nej till
            EU, WTO och nutidsenlig internationell samverkan över huvud taget
            är situationen naturligtvis bekymmersam. Det är förståeligt att
            de längtar tillbaka till den tid då Sverige ställde sig neutralt
            i kampen mellan demokrati och totalitära system. På det viset
            slapp man delta i omvärldens bekymmer.
          </note>
          <note>
            Fru talman! Det fördjupade internationella samarbetet minskar
            inte behovet av egna svenska kontakter i utlandet. Det är precis
            tvärtom. Mer än någonsin behöver Sverige sina känselspröt mot
            omvärlden för att odla kontakter, bygga broar och förstå vad som
            händer politiskt, ekonomiskt och inte minst kulturellt i vår omvärld.
            Därför är det både beklagansvärt och oroväckande att regeringen
            lägger ned fyra viktiga svenska ambassader: ambassaden vid Heliga
            stolen i
          </note>
          <note>
            Rom och ambassaderna i Tunis, Lima och Beirut.
          </note>
          <note>
            Detta gör man för att spara några futtiga miljoner.
          </note>
          <note>
            Regeringen har berövat Sverige fyra av sina politiska och ekonomiska
            utlandsetableringar. Kristdemokraterna anser att regeringen har
            gjort en grov felbedömning av svenska intressen i omvärlden.
          </note>
          <note>
            De fyra ambassaderna har varit viktiga hjälpmedel för Sverige
            både utrikespolitiskt och ekonomiskt. Inte minst har de förmedlat
            bilden av vårt land som engagerat för internationell fred och
            solidaritet. Heliga stolen intar naturligtvis en särställning
            bland de fyra.
          </note>
          <note>
            Vatikanen spelar en unik roll i världspolitiken då etiska och
            religiösa konflikter blir alltmer frekventa på världskartan. Den
            katolska kyrkans diplomatiska nätverk är synnerligen angeläget
            utifrån vårt nordiska perspektiv. Katolska kyrkan är som internationell
            medlare, biståndsgivare, informationskanal och politiskt-kulturellt
            nätverk av allra största betydelse i sammanhanget. Därför är det
            inte konstigt att nedläggningsbeslutet väcker bestörtning på många
            håll.
          </note>
          <note>
            Nedläggningen är ett diplomatiskt självmål vars konsekvenser
            kan bli mycket allvarliga.
          </note>
          <note>
            Kristdemokraterna motsätter sig med bestämdhet dessa nedläggningar.
            Vi har i vårt budgetalternativ skjutit till extra pengar till
            utgiftsområdet Rikets styrelse av just den anledningen. Vidare
            anser vi att det finns många samordningsmöjligheter i det svenska
            ambassadnätet att genomföra som också kan bidra till lägre kostnader
            utan att definitivt stänga fyra väl fungerande representationer.
          </note>
          <note>
            Fru talman! Kristdemokraterna ifrågasätter också regeringens
            beslut att flytta budgeten för utrikesförvaltningen till utgiftsområde
            1, alltså Rikets styrelse.
          </note>
          <note>
            Det är ytterligare ett uttryck för den maktcentrering som regeringen
            Persson odlar. Det är svårt att undvika misstanken att regeringen
            gör denna omflyttning för att slippa utrikesutskottets kompetenta
            kontroll av hur ambassader och utrikesförvaltning sköts. Försvagningen
            av riksdagens fackinflytande på utrikesområdet är djupt olycklig.
          </note>
          <note>
            Kristdemokraterna anvisar i stället i sin motion
          </note>
          <note>
            U351 besparingar på 20 miljoner kronor, som framgår av reservation
            2 i utskottets betänkande. Det är besparingar vars politiska konsekvenser
            mer än väl kompenseras i vår alltmer utvecklade relation till
          </note>
          <note>
            Europeiska unionens utrikes- och säkerhetspolitik.
          </note>
          <note>
            Fru talman! Jag önskar därför yrka bifall till reservation nr
            2.
          </note>
          <note>
            Fru talman! Mänskliga rättigheter och principen om varje människas
            okränkbara värde måste ligga till grund för Sveriges relationer
            i utrikespolitiken. Denna princip har fått ökad tyngd i utrikespolitiken
            i alltfler länder, vilket är en stor framgång och naturligtvis
            glädjande.
          </note>
          <note>
            Alltför länge sattes demokrati och mänskliga rättigheter på undantag
            också i svensk utrikes- och biståndspolitik, ibland på grund av
            naivitet och okunskap men också på grund av en arrogant människosyn
            som ligger i botten på socialismens företrädare. I dag finns mänskliga
            rättigheter som ett naturligt skydd för enskilda medborgare i
            utrikespolitiken i den demokratiska världen. Världssamfundet har
            också uppgraderat folkrätten, inte bara som stöd för staters rättigheter
            utan också som skydd för människors rättigheter.
          </note>
          <note>
            Militärt våld kan ibland vara ett nödvändigt medel för att förhindra
            mänskliga katastrofer. Det är ju ett sådant resonemang som har
            legat bakom Natos, EU:s och FN:s agerande på Balkan under senare
            år.
          </note>
          <note>
            Kristdemokraterna anser att denna utveckling av folkrätten är
            positiv. Universella rättigheter och etiska normer måste få en
            större plats i världspolitiken på bekostnad av kall intressepolitik
            från länder och regimer. Vi anser att regeringen på ett ännu tydligare
            sätt borde integrera mänskliga rättigheter i svensk utrikespolitik.
            Det handlar inte om att påtvinga andra länder en svensk eller
            en västerländsk samhällsmodell. Det handlar om att aldrig vika
            från vissa grundläggande etiska principer, oaktat realpolitiska
            resonemang.
          </note>
          <note>
            Det handlar också om att inleda ett aktivt samarbete med näringslivet
            för att företag som verkar i fattiga länder ska respektera mänskliga
            rättigheter och grundläggande arbetsrättigheter enligt International
          </note>
          <note>
            Labour Organisation, ILO. Regeringen bör framgent uppmuntra,
            understödja och kontrollera företagens användande av etiska uppförandekoder.
            Det är ett sätt att säkerställa att den ekonomiska globaliseringen
            håller sig inom moraliskt acceptabla spelregler. Ett annat viktigt
            sätt, som kristdemokraterna stöder, är att ta upp grundläggande
            arbetslivsnormer, exempelvis förbudet mot tvångsarbete, i framtida
            förhandlingar inom världshandelsorganisationen WTO samt att stärka
            ILO självt i förmågan att kontrollera hur medlemsstaterna följer
            dess konventioner.
          </note>
          <note>
            Fru talman! Till sist vill jag säga att de principer som jag
            har berört anser kristdemokraterna vara viktiga fundament för
            planeringen, representationen och agerandet i svensk internationell
            förvaltning.
          </note>
          <note type="speaker">
            Anf. 3 LARS OHLY (v):
          </note>
          <note>
            Fru talman! Jag vill börja med att yrka bifall till utskottets
            förslag till beslut och avslag på reservationerna. Vänsterpartiet
            står helt bakom förslaget i det här betänkandet.
          </note>
          <note>
            Det som jag ska kommentera är ingenting som avhandlas i reservationerna.
            Det är inte heller det som de föregående talarna har tagit upp
            sin talartid med.
          </note>
          <note>
            Låt mig börja med partiöverläggningarna om Sveriges utrikesrepresentation.
            Möjligtvis fanns det en majoritet bland partiföreträdarna i de
            överläggningarna för att man skulle behålla åtminstone ambassaderna
            i Lima, Beirut och Tunis. De borgerliga partierna, främst Moderaterna,
            vägrade dock att utgå från den budget som fanns. Man sade: Vi
            har mer pengar. Vi har lagt till mer pengar till utrikesrepresentationen
            än vad majoriteten har gjort. Därför behöver vi inte ta ansvar
            för några som helst besparingar.
          </note>
          <note>
            Därmed ställde man sig helt vid sidan av all meningsfull diskussion
            om att verkligen försöka rädda de här tre ambassaderna. Moderaterna
            var mer intresserade av plakatpolitik än av att påverka. Man kan
            säga att det för moderaterna var viktigare att markera mot regeringen
            än att rädda de hotade ambassaderna.
          </note>
          <note>
            För de hade visst kunnat räddas med den budget som finns. Det
            finns besparingsmöjligheter. Representationen i Bryssel har vuxit
            enormt. Den lider nästan av elefantiasis. Antalet anställda på
            ambassaderna i de nordiska länderna visar på en viss överdimensionering,
            för att uttrycka sig milt. Det hade möjligtvis gått att samla
            en majoritet som regeringen, tror jag, hade haft svårt att bortse
            från.
          </note>
          <note>
            Däremot är vi inte överens om representationen vid Heliga stolen.
            Vänsterpartiet tycker att det var en besparing som var rimlig.
          </note>
          <note>
            Låt mig sedan kommentera Holger Gustafsson lite grann. Han talade,
            snabbt nedskrivet, om de extrema partier på vänsterkanten som
            är emot allt internationellt samarbete och vill lägga ned EU och
            WTO.
          </note>
          <note>
            Fru talman! Därmed stänger Holger Gustafsson dörren till allt
            meningsfullt samtal. Det är tydligt att man inte kan bemöta i
            sak. Man kan inte argumentera mot t.ex. Vänsterpartiets åsikter
            och uppfattningar. Så svag står Holger Gustafsson i debatten att
            han är tvungen att pådyvla Vänsterpartiet åsikter som vi inte
            har och aldrig har haft, och han gör det för att få bemöta hjärnspöken
            i stället för att bemöta det vi sagt, det vi skrivit och det vi
            gjort. Det är beklagligt, fru talman. Det visar en ovilja att
            bryta olika åsikter, att verkligen debattera och diskutera.
          </note>
          <note>
            Vi är inte överens om allt, och det är nog nödvändigt att vi
            för en öppen diskussion om de meningsskiljaktigheter vi har. Men
            att medvetet argumentera mot uppfattningar som en meningsmotståndare
            aldrig har framfört visar bara på en förfärande brist på intellektuell
            hederlighet.
          </note>
          <note type="speaker">
            Anf. 4 GÖRAN LENNMARKER (m) replik:
          </note>
          <note>
            Fru talman! Det tragiska med Lars Ohlys resonemang är att det
            blir ett nollsummespel. Om man inom befintlig ram ska börja prioritera
            mellan olika ambassader handlar det om huruvida vi ska lägga ned
            den eller den. Från moderat och övrigt borgerligt håll har vi
            menat att i en värld som blir mer globaliserad finns det anledning
            för Sverige att ha ökad närvaro både i och utanför Europa. Det
            måste vi erkänna. Det vore en något egenartad situation om vi
            skulle dra ned på vår diplomatiska närvaro i en tid när våra kontakter
            med alla världsdelar och praktiskt taget alla länder faktiskt
            ökar.
          </note>
          <note>
            Det är det som ligger till grund för både den moderata och den
            borgerliga synen: Sverige måste ha en samlad idé om hur vi ska
            vara representerade utomlands. Förmodligen handlar det om att
            vi måste vara representerade på fler ställen, inte färre. Det
            är det som ligger bakom både vår position och den borgerliga positionen:
            Vi måste ha en politik och en strategi för Sveriges närvaro som
            kräver en ökad kostym. Där måste riksdagen nog komma in.
          </note>
          <note type="speaker">
            Anf. 5 LARS OHLY (v) replik:
          </note>
          <note>
            Fru talman! Jag kan hålla med om att det är värt att diskutera
            hur principerna för utrikesrepresentationen ska se ut även i framtiden.
            Det är också värt att diskutera eventuella nya ambassader eller
            konsulat i olika länder. Vi står också bakom det förslag som ett
            enigt utrikesutskott har lagt fram och som regeringen har sagt
            att man så småningom ska fullfölja, nämligen att inrätta en ambassad
            i Minsk.
          </note>
          <note>
            Men problemet med de partiöverläggningar vi genomförde var ju
            att Moderaterna och de andra borgerliga partierna vägrade att
            utgå från den budget som fanns. Därmed gjorde man det omöjligt
            för majoriteten och för regeringen att på ett meningsfullt sätt
            diskutera hur t.ex. ambassaderna i Beirut, Lima och
          </note>
          <note>
            Tunis skulle kunna räddas. Det var beklagligt, men det är ert
            ansvar.
          </note>
          <note type="speaker">
            Anf. 6 GÖRAN LENNMARKER (m) replik:
          </note>
          <note>
            Fru talman! Men poängen är just att vi ansåg att det var viktigt
            att rädda alla fyra ambassaderna. Därtill menar vi att man ska
            ha en ambassad i Minsk, och det snart, och ett generalkonsulat
            i Kaliningrad. Förmodligen behövs det också ökade åtaganden på
            andra håll i ett längre perspektiv. Då finns inte den möjlighet
            som Lars Ohly anger, att man på något mirakulöst sätt skulle lyckas
            med konststycket att behålla fyra ambassader inom befintlig ram
            och ändå inte lägga ned på andra håll. Vi menar att det inte skulle
            vara ett nollsummespel utan att det finns anledning för Sverige
            att finnas representerat på fler ställen i världen i en globaliseringens
            tid.
          </note>
          <note>
            Vi anser också att det är fel att som regeringen, med stöd av
            Vänsterpartiet, lägga över frågan om
          </note>
          <note>
            UD:s budget till utgiftsområde 1 och därmed de facto också minska
            riksdagens och utrikesutskottets inflytande över de här frågorna.
            Tvärtom menar vi att det vore angeläget att lägga fast politiken
            för Sveriges närvaro utomlands på riksdagsnivå. Regeringen har
            ju inte klarat av att sköta det här på ett tillfredsställande
            sätt.
          </note>
          <note type="speaker">
            Anf. 7 LARS OHLY (v) replik:
          </note>
          <note>
            Fru talman! Riksdagens inflytande över utgiftsområde 1 är förhoppningsvis
            lika stort som det är över detta utgiftsområde.
          </note>
          <note>
            Men för att gå tillbaka till diskussionen om utrikesrepresentationen
            menar jag att resultatet av ert resonemang blev att det enda möjliga
            beslutet var att lägga ned ambassader. Ni vill alltså utöka Sveriges
            utrikesrepresentation genom att börja med att minska den. Ni hade
            kunnat diskutera nedskärningar t.ex. på den enorma representationen
            i Bryssel. Ni var inte beredda att göra det. Resultatet blev nedläggning
            av fyra ambassader som ni säger er vilja rädda.
          </note>
          <note type="speaker">
            Anf. 8 VIOLA FURUBJELKE (s):
          </note>
          <note>
            Fru talman! Det här är en minst sagt yvig debatt.
          </note>
          <note>
            Den skulle ha förts långt tidigare. Jag har hört talare efter
            talare diskutera Sveriges utlandsrepresentation.
          </note>
          <note>
            Det är en fråga som är avgjord här i kammaren tidigare, när utgiftsområde
            1 under KU behandlades. Vad det här betänkandet i stället handlar
            om är de rester under utgiftsområde 5 som ligger kvar på utrikesutskottets
            ansvarsområde.
          </note>
          <note>
            Jag kan konstatera att det finns skillnader i uppfattningar vad
            gäller anslagen till Svenska institutet.
          </note>
          <note>
            Kristdemokraterna säger härifrån talarstolen att det är viktigt
            att svenska värderingar, svenskt MR-tänkande och Sveriges höga
            profil blir väl kända i utlandet.
          </note>
          <note>
            Svenska institutet är ett utmärkt organ för att främja just den
            kunskapen och informationen. Men här drar
          </note>
          <note>
            Kristdemokraterna undan 6 miljoner kronor.
          </note>
          <note>
            Vi har ett annat anslag som handlar om att ge möjlighet för organisationer
            att bedriva studier och projekt om säkerhetsfrämjande frågor.
            Jag kan nämna att det under förra året var ett femtontal organisationer
            som fick medel ur detta anslag. 78 mycket värdefulla projekt genomfördes.
            Det bidrar till att svenska folket blir mer medvetet om vad t.ex.
            vår FN-politik innebär och vad Sverige står för i internationella
            sammanhang. Man blir också mer beredd att påverka den svenska
            politiken.
          </note>
          <note>
            Kd drar undan 4 miljoner kronor från detta anslag
          </note>
          <note>
            - och Moderaterna hela anslaget. De tycker inte att svenska organisationer
            ska ha möjlighet att göra detta med mindre än att de själva kan
            finansiera det med hjälp av medlemmarnas avgifter. Jag tycker
            att detta har stort värde, och därför har vi avstyrkt dessa motioner.
          </note>
          <note>
            Ett annat anslag där Kristdemokraterna vill spara är det som
            går till Europainformation. Jag tror inte att svenska folket i
            dag är så kunnigt om Europafrågor att vi kan avstå från det informationsmaterial
            som produceras, de seminarier som genomförs, den webbplats som
            finns och den stimulans av debatten som vi alla är så betjänta
            av för att vi ska få en riktig och korrekt information om svensk
            Europapolitik. De
          </note>
          <note>
            20 miljoner kronor som kd på det här sättet sparar tycker vi
            är väl använda pengar.
          </note>
          <note>
            Fru talman! Jag yrkar bifall till utskottets förslag till riksdagsbeslut
            och avslag på reservationerna.
          </note>
          <note type="speaker">
            Anf. 9 GÖRAN LENNMARKER (m) replik:
          </note>
          <note>
            Fru talman! Jag vill säga två saker med anledning av vad Viola
            Furubjelke sade.
          </note>
          <note>
            Först vill jag ta upp det sistnämnda, nämligen anslaget 5:10,
            som vi traditionellt vill avskaffa. Det hänger egentligen samman
            med vår principiella syn på föreningslivets finansiering. Vi menar
            att man inte ska ha specialdestinerade bidrag till föreningsliv
            från departement och myndigheter. Det ska vara samma spelregler
            som gäller för alla typer av föreningsliv, och man ska inte kunna
            välja att stödja det ena eller det andra. Det är inte en bra ordning
            om det civila samhället eller non-governmental organizations i
            praktiken blir beroende av vad regeringssidan gör för prioriteringar.
            Det är orsaken till att vi vill avskaffa det anslaget. De här
            föreningarna ska fungera som allt övrigt föreningsliv, på samma
            villkor, vare sig mer eller mindre.
          </note>
          <note>
            Sedan tyckte jag att Viola Furubjelke sade en mycket bra sak,
            nämligen att det här handlar om resterna på utgiftsområde 5. Det
            är nog alldeles korrekt.
          </note>
          <note>
            Själva kärnan i utgiftsområdet har försvunnit. Nu har vi resterna
            kvar. Det viktiga ligger nu under ett annat utgiftsområde, och
            det innebär tyvärr att utrikesutskottets möjligheter att hantera
            kärnan av Sveriges relationer till omvärlden i den här delen faktiskt
            har försvunnit.
          </note>
          <note type="speaker">
            Anf. 10 VIOLA FURUBJELKE (s) replik:
          </note>
          <note>
            Fru talman! Jag kan bara konstatera att Göran
          </note>
          <note>
            Lennmarker bekräftar vad som står i reservationen och vad som
            är skrivet i motionen, att man effektivt vill ta död på ett stort
            antal organisationers verksamhet genom att dra in det bidrag från
            staten som de kan få för de projekt som de vill genomföra.
          </note>
          <note>
            Jag vet inte hur stor erfarenhet Göran Lennmarker har av föreningslivet
            i Sverige. Själv har jag sett det inifrån. Jag vet att man varken
            är beroende av staten eller får sina projekt bedömda utifrån de
            värderingar de ska framföra. Om de är korrekt genomförda och om
            de kan nå en bred publik är vad som räknas.
          </note>
          <note>
            Svenska Freds- och Skiljedomsföreningen använde under lång tid
            de här pengarna för att informera om svensk krigsmaterielexport,
            en fråga där de definitivt inte delade regeringens syn. Det är
            ett exempel, jag skulle kunna ge många fler på mycket goda insatser.
            Det är bara att konstatera att de här organisationerna inte skulle
            finnas om inte detta anslag och möjligheten till ett bidrag från
            regeringen fanns.
          </note>
          <note>
            När det gäller Göran Lennmarkers slutkläm kan jag bara konstatera
            att han själv abdikerade från den viktiga debatt som kunde ha
            förts här i kammaren när konstitutionsutskottet lade fram sitt
            betänkande.
          </note>
          <note type="speaker">
            Anf. 11 GÖRAN LENNMARKER (m) replik:
          </note>
          <note>
            Fru talman! När det gäller föreningarnas möjlighet att verka
            är det, precis som Viola Furubjelke säger, viktigt att vi har
            fria, engagerade föreningar som har olika ståndpunkter, kritiska
            och andra. Men poängen är väl att ska vi ha ett sådant föreningsliv
            ska det verka på egna meriter. Det stöd som ska ges från det allmänna
            ska ges på objektiv grund, inte på grundval av att man väljer
            ut att stödja vissa organisationer utifrån vissa kriterier.
          </note>
          <note>
            Därutöver är det naturligtvis viktigt att man har ett eget liv
            med många medlemmar. Jag har kanske en mer optimistisk tro på
            svenskt föreningsliv. Jag tror att föreningarna kan klara sig
            väl utan specialdestinerade stöd från Utrikesdepartementet eller
            andra departement.
          </note>
          <note>
            När det gäller diskussionen om utrikesrepresentationen kan det
            förvisso sägas att man kan delta i debatten om Utgiftsområde 1.
            Bekymret är bara att möjligheten att göra prioriteringar inte
            finns där, därför att den ingår inte bara i Regeringskansliets
            utan i många andra delar av rikets styrelse. Poängen med att ha
            utrikesrepresentationen inom Utgiftsområde 5 är att man ser den
            som en del av Sveriges utrikespolitik. Den möjligheten är tyvärr
            borta.
          </note>
          <note type="speaker">
            Anf. 12 VIOLA FURUBJELKE (s) replik:
          </note>
          <note>
            Fru talman! Eftersom debatten inte handlar om utrikesrepresentationen
            ska jag inte kommentera den delen av frågan.
          </note>
          <note>
            Däremot kan jag konstatera att Göran Lennmarker sannolikt också
            är emot partistöd, presstöd och andra stöd till fri opinionsbildning
            i Sverige. Det följer av det resonemang som han förde om organisationerna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 december.)
          </note>
          <note>
            6 § Sveriges säkerhetspolitik
          </note>
          <note>
            Föredrogs sammansatta utrikes- och försvarsutskottets betänkande
            2001/02:UFöU1
          </note>
          <note>
            Sveriges säkerhetspolitik (prop. 2001/02:10 delvis).
          </note>
          <note type="speaker">
            Anf. 13 HENRIK LANDERHOLM (m):
          </note>
          <note>
            Fru talman! I dag står vi nästan exakt tre månader efter en händelse
            som skakat om den säkerhetspolitiska verkligheten i grunden. Gamla
            fiender har blivit vänner, och gamla vänner har vänt varandra
            ryggen.
          </note>
          <note>
            Och det riktigt unika är att världen har samlats i en nästan
            total enhällighet i manifestationen - och i praktisk handling
            - mot terrorismen. Frihetens apostlar kämpar inte längre ensamma.
            Ondskans djup och våldets omfattning har fört människor och länder
            närmare varandra.
          </note>
          <note>
            Och Sverige då? Var står vi? Och var borde vi stå? Låt mig först
            av allt sjunga ut i en lovsång till regeringens entydighet och
            ståndaktighet i kampen mellan terror och frihet. Inget sjuttio-
            och åttiotalistiskt relativitetsmumlande här. Ingen tredje väg
            mellan ont och gott. Ingvar Carlsson, Carl Lidbom, Carl
          </note>
          <note>
            Tham och Maj-Britt Theorin har fösts åt sidan. Gott så. Budskapet
            är självklart och uppriktigt. En absolut gräns har ju passerats.
            Rätten till självförsvar måste värnas. Ont ska - den här gången
            - med ont fördrivas.
          </note>
          <note>
            Och vem minns nu, några veckor efter att krigslyckan vänt och
            bombningarna givit effekt, de huvudlösa kraven på bombstopp? Vem
            vågar i dag stå upp för den världsbild som var högsta mode för
            en månad sedan? Vem är i dag beredd att ta ansvar för det än mer
            utdragna krig och orimliga lidande som hade blivit följden av
            förståsigpåarnas förment humanitära bombstopp?
          </note>
          <note>
            Nej, i dag är det tyst. När Mazar-i-Sharif föll och efter det
            Herat, Jalalabad, Kabul och Kunduz blev det tyst. Tack George
            Bush, tack Tony Blair och faktiskt också tack Göran Persson -
            om än med medvetenheten om att den svenska insatsen materiellt
            hittills varit begränsad.
          </note>
          <note>
            Fru talman! Vad innebär då den delvis nya värld som växt fram
            under tre månader av afghanskt fokus i världspolitiken? Rimligtvis
            har den bild som växt fram under det senaste decenniet växt sig
            än starkare, samtidigt som den korrigerats något. När det verkligen
            gäller är det inte bara ESDP och Bryssel som gäller. När det verkligen
            gäller är det inte med Petersbergsuppgifter och god vilja i största
            allmänhet som problemen löses. Då sätts solidariteten över
          </note>
          <note>
            Atlanten på prov. Den här gången har den transatlantiska länken
            bestått provet med betyget Med beröm godkänt. Artikel 5 i Washingtonfördraget
            utlöstes. En för alla - alla för en. Men inte bara de 19 i Natokretsen,
            utan också vi andra är med på vagnen. Solidaritet, inte neutralitet.
            Gemenskap, inte utanförskap.
          </note>
          <note>
            Säkerhetspolitiskt samarbete, inte anemisk alliansfrihet.
          </note>
          <note>
            Låt oss ta det till utgångspunkt för dagens debatt.
          </note>
          <note>
            Världen är inte ny, men vi ser den på ett nytt sätt.
          </note>
          <note>
            USA är förutsättningen för fred och konfliktlösning hart när
            överallt på jorden. Alla har att förhålla sig till den transatlantiska
            länken som växt sig allt starkare under senare år. Från Bosnien
            över Kosovo och fram till den för första gången utlösta artikel
            5. Detta är den säkerhetspolitiska verkligheten.
          </note>
          <note>
            Och vilket är då Sveriges förhållningssätt? I praktisk handling
            och i daglig retorik entydig. Bejakandet av alla upptänkliga kombinationer
            i den säkerhetspolitiska alfabetssoppan spänner över hela det
            seriösa säkerhetspolitiska fältet, alltså från socialdemokrater
            och högerut. Vänster därom gör sig verklighet och rationalitet
            inte besvär. Där härskar ännu testuggandets och den formella neutralismens
            öken. Hur en socialdemokrat med buret, jag kräver inte att det
            ska vara högburet, huvud ens kan tänka sig fortsatt regeringsinnehav
            på grundval av stöd från dessa partier, efter denna höst då sanningens
            ögonblick avlöst varandra, är åtminstone inte jag man att förstå.
            Och hur de röd-röda och röd-gröna kan acceptera en regering som
            för den Europa-, säkerhets- och försvarspolitik som den trots
            allt gör är lika svårt att förstå.
          </note>
          <note>
            Sverige år 2001 är nämligen något helt annat än
          </note>
          <note>
            Sverige för tio år sedan. Då - i en process av begynnande orientering
            mot medlemskap i EU - på väg bort från den självvalda och självdefinierade
            neutralitetspolitikens efterhand alltmer ofruktbara mylla. Då
          </note>
          <note>
            - med det kalla krigets slut just bakom oss och Sovjetunionens
            upplösning precis framför - definierade en bred majoritet i denna
            kammare om vår säkerhetspolitiska s.k. doktrin. Det var framsynt
            då. Automatik blev option. Utanförskap blev europeisk identitet.
          </note>
          <note>
            Vårt deltagande i den också mer närliggande världens säkerhetspolitiska
            verklighet accelererade. Bosnien och sedan Bosnien igen under
            Natobefäl. Suveränitetsstöd till Baltikum. PFF, EAPC, VEU, EU-
          </note>
          <note>
            medlemskap och GUSP, WEAG, svenska officerare i
          </note>
          <note>
            Natostaber, accelererande militärt bistånd till Estland,
          </note>
          <note>
            Lettland och Litauen efter Thage G Petersons avgång
          </note>
          <note>
            1997, och så ESDP och LOI-avtalet.
          </note>
          <note>
            Med andra ord: Europeisk solidaritet. Europeisk identitet. Transatlantisk
            verklighet.
          </note>
          <note>
            Sveriges politiska och militära agerande är numera fast förankrat
            i EU-solidariteten. I denna krets formas Europas gemensamma svar,
            vår gemensamma utrikes- och säkerhetspolitik i stort och smått.
            Neutralitetspolitiken har - oavsett retoriska försök att bibehålla
            det folkrättsligt självklara halmstrået - helt förlorat relevans.
            Den militära alliansfriheten är ännu ett faktum, samtidigt som
            vi allt djupare integreras i den politiska och ekonomiska men
            också moraliska allians som den europeiska unionen utgör.
          </note>
          <note>
            Det nära militära samarbetet inom unionen ger alliansen också
            militära implikationer. Tillsammans har vi påtagit oss en del
            av världssamfundets militära börda för att släcka mindre bränder
            innan världen står i lågor. Åtagandena är i formell mening inte
            förpliktande, men i verkligheten ges knappast någon möjlighet
            att svika.
          </note>
          <note>
            När svenskt försvar nu steg för steg formas till en pusselbit
            i ett större europeiskt säkerhetsmönster kan vi rimligen inte
            kliva ur med svansen mellan benen om det hettar till. Samövade
            förband - där vår del inte kan ersättas av andra - gör det i praktiken
            omöjligt. Opt out är en formell reservutgång för att neutralisterna
            ska kunna sova gott om natten, men solidariteten är den reella
            huvudlinjen. Genom vårt medlemskap i EU deltar vi i en solidarisk
            gemenskap vars yttersta syfte är att förhindra krig på vår kontinent.
          </note>
          <note>
            När vårt försvar integreras, interoperabiliseras och internationaliseras
            blir normalförfarandet samverkan med andra. Hur sannolikt, och
            hur rimligt, är det då att den svenska pusselbiten - det svenska
            försvaret -
          </note>
          <note>
            ska dras ur sitt sammanhang när den ska lösa den svåraste av
            uppgifter, nämligen existensförsvaret av vårt eget land? Det vore
            rimligt att fortsätta den fullständiga integrationen i de euroatlantiska
            säkerhetsstrukturerna. Ett svenskt Natomedlemskap är, med andra
            ord, ett naturligt steg på den väg mot utökat säkerhetspolitiskt
            samarbete som har varit Sveriges under det senaste decenniet.
          </note>
          <note>
            Också andra skäl talar för en fortsatt och fördjupad integration.
            Ensam är inte längre stark. I ett nätverk av säkerhetssamarbete
            på militära, polisiära, ekonomiska och alla andra områden mister
            alliansfriheten det mesta av - för att inte säga hela - sitt innehåll.
            I ett nätverk av ömsesidigt beroende och ömsesidigt samarbete
            är nationella gränser en chimär eftersom hoten till sin natur,
            liksom t.ex. miljöföroreningar, är gränslösa.
          </note>
          <note>
            Omstöpningen av vårt största och viktigaste säkerhetspolitiska
            instrument - Försvarsmakten - går långsamt. En omprövning - ett
            vändande på alla stenar - är nu nödvändig för att nå rätt effekt,
            inte minst för att också i verkligheten öka vår förmåga att delta
            i internationella insatser militärt och civilt. Då får inte heliga
            kor och ideologiska käpphästar tillåtas stå kvar i Regeringskansliets
            stallbyggnader. In med ljus och luft! En ny verklighet - en ny
            "affärsidé" -
          </note>
          <note>
            för hela försvaret kräver flexibilitet och öppenhet för nya lösningar
            på alla områden.
          </note>
          <note>
            Flexibilitet och öppenhet borde också prägla Sveriges säkerhetspolitiska
            doktrin. Visserligen kan vi med fog hävda att det spelar mindre
            roll hur vi uttrycker vår politik när vi i stort rör oss i rätt
            riktning.
          </note>
          <note>
            Men omvärlden undrar. Varför begreppet neutralitet används är
            en fråga som man ofta möts av. Visst vore det en Gudi behaglig
            gärning om de samtal kring också vårt sätt att beskriva vår säkerhetspolitik
            kunde landa i en anständig formulering som vi kan nå bred enighet
            kring.
          </note>
          <note>
            Finland kunde vara ett exempel. Där påbörjas - nu påhejat av
            statsminister Lipponen inför den finska regeringens säkerhetspolitiska
            redogörelse år 2004 -
          </note>
          <note>
            en diskussion om vad som blir Finlands nästa steg efter ett alltmer
            sannolikt baltiskt Natomedlemskap efter Natos toppmöte i Prag
            om elva månader. Detta välkomnande av framtidsdebatten manar till
            efterföljd.
          </note>
          <note>
            Fru talman! Jag står självklart bakom alla moderata reservationer,
            men jag nöjer mig med att för tids vinnande yrka bifall till den
            kronologiskt första, nämligen reservation 2. I den fastslås vad
            som är uppenbart för var och en, men vad regeringen ännu vägrar
            säga, nämligen att de baltiska länderna har ett starkt svenskt
            stöd för sin ambition att bli medlemmar i Nato. Vårt militära
            bistånd - som med Orwellskt nyspråk fortfarande kallas suveränitetsstöd
            - innebär och syftar till att hjälpa Estland, Lettland och Litauen
            att bli medlemmar i Nato. När det är så, varför inte också säga
            det? Det gagnar oss, det gagnar dem, men det gagnar också Ryssland
            och stabiliteten i vår del av världen. Varför använda omskrivningar?
            Varför inte i stället säga som det är?
          </note>
          <note>
            Det blir så mycket som blir så mycket lättare då också i det
            här avseendet.
          </note>
          <note type="speaker">
            Anf. 14 BERIT JÓHANNESSON (v):
          </note>
          <note>
            Fru talman! Jag kan från början säga att jag har en helt annan
            infallsvinkel än vad Henrik Landerholm har haft. Den handlar om
            civil och förebyggande krishantering och vapenexporten. Sedan
            kommer
          </note>
          <note>
            Murad Artin att ta upp andra saker.
          </note>
          <note>
            Riksdagen ska i dag bl.a. ta ställning till ett avtal om stöd
            till industrisamarbete inom försvarsmaterielområdet. Riksdagen
            ratificerade i våras ett annat avtal med liknande innehåll. Det
            handlar alltså om krigsmaterielproduktion och export av krigsmateriel.
          </note>
          <note>
            Så snart man talar om försvar och försvarsmateriel låter det
            alltid lite beskedligare, lite mer svenskt.
          </note>
          <note>
            Ramavtalet från i våras handlar om svenskt samarbete med fem
            EU-länder - samtliga medlemmar i Nato.
          </note>
          <note>
            Nu handlar det om ett utvidgat samarbete med de nordiska länderna
            i samma syfte. Två av dessa är medlemmar i Nato. Två är det inte
            - Sverige och
          </note>
          <note>
            Finland. Krigsmaterielproduktionen ska alltså bli effektivare
            för att man tillsammans ska kunna konkurrera på världsmarknaden
            - främst med USA.
          </note>
          <note>
            Det nu aktuella avtalet är en fortsättning på det som slöts i
            våras. Vi har samma grundläggande kritik av båda avtalen. Vilka
            ska använda vapnen, dvs.
          </note>
          <note>
            använda dem i strid?
          </note>
          <note>
            De tunga och tongivande EU-länderna som undertecknade det förra
            ramavtalet och USA - dvs.
          </note>
          <note>
            världens rika länder - ska vänskapligen konkurrera och samarbeta
            om vapenproduktion och kanske exportera materiel till varandra.
            Men vem ska köpa och verkligen använda denna krigsmateriel?
          </note>
          <note>
            Ja, efterfrågan lär det inte bli några problem med.
          </note>
          <note>
            Det finns en uppsjö av konflikthärdar i världen där efterfrågan
            på vapen är enorm.
          </note>
          <note>
            Men Sverige har världens hårdaste lagstiftning när det gäller
            krigsmaterielexport har handelsministern förklarat. Vi exporterar
            inte till krishärdar. Men när samarbetet nu ökar med de sex EU-länderna
            och med de nordiska länderna kommer det att bli än svårare att
            kontrollera vart vapnen går.
          </note>
          <note>
            Samarbete innebär samtidigt att man måste anpassa sig till varandra.
            Utskottet uttrycker att med hjälp av avtalet kan Sverige påverka
            att svenska regler används för fler produkter än vi själva producerar.
          </note>
          <note>
            Detta är en from förhoppning. Man erkänner därmed att man påverkar
            varandra.
          </note>
          <note>
            Vänsterpartiets uppfattning är att det blir tvärtom.
          </note>
          <note>
            Detta innebär ett tryck på den som är mest restriktiv att bli
            mindre restriktiv. Det innebär en konflikt mellan försvarsindustrins
            intresse av att få sälja det industrin producerar - som alla producenter
            vill - och exportreglernas ord, bokstav och praxis.
          </note>
          <note>
            Det finns också en konflikt mellan pärmarna i det betänkande
            vi i dag har att ta ställning till. Det finns mycket klarsynthet
            om konflikter, deras uppkomst och behovet av att stävja konflikter
            innan de blir väpnade konflikter och detta avtals innebörd liksom
            det som godkändes i våras. EU har en uppförandekod som säger vart
            EU-länderna kan exportera sina vapen.
          </note>
          <note>
            Men den är inte på något sätt bindande.
          </note>
          <note>
            Sverige har en regel mot att exportera till länder som befinner
            sig i konflikt. I detta avtal, liksom det förra, framgår följande:
            I händelse av kris eller krig som en eller flera annexdeltagare
            blir inblandade i ska de övriga annexdeltagarna aktivt underlätta
            leverans i rätt tid.
          </note>
          <note>
            I en annan passus om strykning av slutdestination av vapen till
            länder som inte är avtalsslutande framgår följande: Begäran om
            att stryka en destination måste grunda sig på en betydande negativ
            förändring i den mottagande statens interna eller externa situation.
          </note>
          <note>
            Man ska uppnå samstämmighet. Här kommer de konflikter jag nämnde
            in. Industrin vill exportera.
          </note>
          <note>
            Vem avgör vad som är betydande? Vidare är det fråga om samstämmigheten
            och trycket från andra att behålla en destination.
          </note>
          <note>
            Det läcker redan. Låt oss titta ut i verkligheten: I
          </note>
          <note>
            våras exporterade Storbritannien kanoner till Marocko, trots
            att man så innerligt väl känner till konflikten i Västsahara som
            hotar att övergå i väpnad konflikt.
          </note>
          <note>
            För Sveriges del har vi i Vänsterpartiet år efter år kritiserat
            vapenexporten till Pakistan. Förra året hade vi en motion som
            handlade om det allvarliga läget i
          </note>
          <note>
            Afghanistan, om USA, Saudiarabien och Pakistan som vapenleverantörer
            och understödjare av talibanerna. Dessa varningar bemöttes med
            sedvanliga gäspningar och formalistiska formuleringar. Sverige
            har alltså i åratal levererat vapen till en av världens värsta
            konflikthärdar.
          </note>
          <note>
            Efter Gulfkriget upphörde Sverige med krigsmaterielexport till
            Gulfstaterna. Men när det nu har gått en tid, och när krisen har
            övergått från att vara akut till någon sorts permanent tillstånd,
            börjar man fundera om man inte ska börja exportera krigsmateriel
            igen.
          </note>
          <note>
            Sverige är medlem av Organisationen för säkerhet och samarbete
            i Europa, OSSE. I kap. 1, artikel 24 i den deklaration som antogs
            av OSSE:s parlamentariska församling den 10 juli år 2000 i Bukarest
            står det att läsa: "OSSE-staterna uppmanas att begränsa en politik
            som underlättar krigsmaterielexport och den aggressiva marknadsföring
            av konventionella vapen som följer av en sådan." Om man tog OSSE:s
            deklaration på allvar skulle man nog inte göra som man nu gör
            och sluta ett avtal som det vi har att behandla i dag.
          </note>
          <note>
            När det gäller krigsmaterielproduktion, samarbete om och export
            av krigsmateriel, är det en oerhörd skillnad på proklamationer
            och praktik - eller som
          </note>
          <note>
            Thomas Anderberg uttryckte det i en krönika i Dagens Nyheter
            i måndags: "Moralen hålls så högt att man inte når upp till den."
          </note>
          <note>
            Vad är det som styr krigsmaterielfrågorna?
          </note>
          <note>
            Jag kan också citera en dikt av poeten Jacques
          </note>
          <note>
            Prévert:
          </note>
          <note>
            "När den store statsmannen hunnit nästan till slutet på ett utomordentligt
            viktigt tal snavade han på en vacker fras ramlade ner i den redlös
            med gapande mun visade tänderna och tandrötan i hans pacifistiska
            resonemang blottade plötsligt krigets nerv
          </note>
          <note>
            - den ömtåliga frågan om pengar."
          </note>
          <note>
            Vänsterpartiet föreslår alltså avslag på avtalet.
          </note>
          <note>
            Fru talman! Nu går jag över till frågor som verkligen skulle
            ha betydelse för det som det mesta i betänkandet handlar om: fredlig
            utveckling och förebyggande krishantering.
          </note>
          <note>
            Kvinnors deltagande i krishantering på alla nivåer är nödvändigt.
            FN har tagit en resolution som uppmanar alla medlemsstater att
            stärka kvinnorepresentationen på alla beslutsnivåer i nationella,
            regionala och internationella institutioner och arrangemang för
            krishantering. Detta anser Vänsterpartiet ska genomsyra arbetet
            med krishanteringsfrågorna varhelst
          </note>
          <note>
            Sverige finns i dessa sammanhang. Detta ställer sig i princip
            utskottet bakom.
          </note>
          <note>
            Utskottet redovisar vad man har gjort för kvinnors deltagande
            och för att uppmärksamma kvinnors behov. Den listan är lång, och
            det är bra. Jag har inget att invända mot skrivningar eller redogörelser
            för hur bra man tycker att resolutionen är eller den ambition
            som man redovisar. Bästa kolleger! Det är bra redovisningar, och
            vi har inte gjort någon reservation av den anledningen.
          </note>
          <note>
            Men vad som fattas är att följa upp och ta till vara denna insikt,
            att låta den genomsyra vårt praktiska handlande. Detta muntliga
            bifall och det man står bakom har tyvärr inte givit resultat på
            fältet. Resolutionen antogs år 2000.
          </note>
          <note>
            Det har stor betydelse för krishanteringens resultat vem som
            analyserar problemen och vem som föreslår lösningarna. Vad har
            Sverige gjort praktiskt i utformandet av krishanteringsfunktionerna
            när det gäller den här frågan?
          </note>
          <note>
            Det hjälper tyvärr inte med deklarationer om man sedan inte ställer
            konkreta förslag och driver frågorna i alla forum man deltar i
            när funktionerna bildas och utvecklas. Vilka förslag har våra
            förhandlare lagt fram i utvecklandet av den militära och civila
            krishanteringen? Hur många gånger har våra ministrar lagt förslag
            på sina möten i den europeiska krishanteringen om att kvinnorna
            måste med? Vad har de fått för svar från de andra när de hänvisat
            till FN-
          </note>
          <note>
            resolutionens krav? Det är fortfarande män i uniform och kostym
            som finns inom alla funktionerna, med några enstaka kvinnor.
          </note>
          <note>
            Så länge Sverige inte ställer krav eller driver frågorna både
            här hemma och i internationella forum händer ingenting.
          </note>
          <note>
            Försvarsberedningen har ställt sig bakom, efter en redovisning
            av försvarets roll och arbetsuppgifter, att
          </note>
          <note>
            "detta arbete bör i samtliga skeden präglas av ett jämställdhetsperspektiv".
            I rapport 14, som kom i våras från Försvarsberedningen, har vi
            enigt lyft upp kvinnornas roll i krishanteringen och sagt "att
            trovärdigheten urholkas och det undergräver möjligheterna till
            framgångsrik krishantering om inte kvinnor finns med".
          </note>
          <note>
            Tyvärr lyftes inget av dessa krav fram i propositionen. Om regeringen
            gjort det och därmed lyft upp och legitimerat detta hade det varit
            ett viktigt steg för förverkligande. Innan dess blir det ingen
            förändring.
          </note>
          <note>
            Då är det fortfarande kostymer och uniformer som formar krishanteringen,
            såväl den förebyggande och den civila som den militära - detta
            till förfång för krishanteringen, våra möjligheter till bra, förebyggande
            och civila lösningar, till förfång för både kvinnor och män.
          </note>
          <note>
            Fru talman! Kvinnor behövs i krishanteringen.
          </note>
          <note>
            Men det behövs också redskap för att ge förebyggande och civil
            krishantering möjligheter. Vi har redskap här i landet för att
            hjälpa till att stävja konflikter innan de blir väpnade.
          </note>
          <note>
            För den militära krishanteringen ställer Sverige upp med ungefär
            2 000 soldater och materiel. På den civila sidan ställer vi upp
            med poliser och 40 personer till OSSE:s REACT. I betänkandet står
            det att
          </note>
          <note>
            "framgångsrikt förebyggande av väpnade konflikter förutsätter
            förhandskunskaper om potentiella oroshärdar, och i kombination
            med ett tidigt och effektivt agerande, ett brett spektrum av instrument".
          </note>
          <note>
            Om vi menar allvar med detta får det inte stanna på pappersstadiet,
            utan det måste också vara ett innehåll att ställa till OSSE:s
            eller FN:s förfogande, ett innehåll för att kunna förverkliga
            en förebyggande och civil krishantering. Därför behövs en styrkekatalog
            över de resurser i form av experter och materiel som behövs.
          </note>
          <note>
            Men man behöver också disponibla pengar. Det finns pengar inom
            det civila försvaret, men dessa pengar är inlåsta i krigsuppgifter
            och får inte användas för att minska samhällets sårbarhet här
            hemma eller till internationell krishantering. Försvarsutskottet
            har nu uttalat att man vill ändra detta. Pengarna måste få användas
            mer flexibelt. Vi väntar oss att regeringen kommer tillbaka i
            vår med ett förslag till nyckel för att öppna detta kassaskåp
            - utan pengar, ingen civil krishantering.
          </note>
          <note>
            Kvinnor i tillräcklig mängd och pengar i den förebyggande och
            civila krishanteringen är grunden. Det är bara då vi kan säga
            att vi står rustade för att förebygga väpnade konflikter. Det
            är det som är det viktiga: att förebygga väpnade konflikter.
          </note>
          <note>
            Fru talman! Jag står bakom alla Vänsterpartiets reservationer,
            men för tids vinnande yrkar jag bifall bara till reservation nr
            17.
          </note>
          <note type="speaker">
            Anf. 15 MARGARETA VIKLUND (kd):
          </note>
          <note>
            Fru talman! Redan nu vill jag framföra att jag yrkar bifall till
            reservationerna 3, 8 och 9.
          </note>
          <note>
            Den kristdemokratiska säkerhetspolitiken utgår från varje människas
            rätt till liv och värdighet. Det övergripande målet är att bidra
            till fred, frihet och säkerhet för alla människor i samhället
            och att solidariskt bidra till en fredlig utveckling i omvärlden.
          </note>
          <note>
            Sedan vi skrev de säkerhetspolitiska motionerna, som vi nu bl.a.
            behandlar, har mycket hänt på det säkerhetspolitiska området.
            Jag tänker framför allt på
          </note>
          <note>
            Afghanistan och det som föregick det som händer där och den nuvarande
            situationen där.
          </note>
          <note>
            De människor som i dag lever i Afghanistan lever i allt annat
            än säkerhet och trygghet. Framför allt är det kvinnorna som är
            oerhört utsatta för våld och trakasserier. Det är för mig en gåta
            att kvinnorna generellt sett är så illa behandlade i vår värld.
            Oavsett vilken säkerhetspolitik som gäller i olika länder verkar
            kvinnornas situation vara oerhört utsatt.
          </note>
          <note>
            I en intervju för någon vecka sedan för FN:s humanitära nyhetstjänst
            IRIN, Integrated Regional Information Network, uttrycker en talesperson
            för en kvinnoorganisation i Afghanistan mycket stor misstro mot
            norra alliansen, som efter vad som kan bedömas har och kommer
            att få en stark position i Afghanistan.
          </note>
          <note>
            Kvinnorna i Afghanistan fruktar generellt för sina liv och för
            att bli brutalt skändade när alliansen nu tar över områden.
          </note>
          <note>
            Fru talman! Om människor över huvud taget ska ha en framtid i
            Afghanistan måste det till en fredsbevarande styrka som avväpnar
            de olika stridande grupperna. Det är också en förutsättning för
            uppbyggandet av ett långvarigt och stabilt Afghanistan.
          </note>
          <note>
            Det är mycket glädjande att två kvinnor har utsetts till ministrar
            i den interimsregering som i dagarna utsetts att tillfälligt styra
            Afghanistan. I framtiden får vi se om det är början på en positiv
            trend eller en tillfällig politisk lösning för att blidka den
            västerländska opinionen.
          </note>
          <note>
            Här måste vi i Sverige ta varje möjligt tillfälle i akt för att
            uppmuntra ett starkt och naturligt deltagande av kvinnor i det
            politiska livet och i samhällets olika aktiviteter i Afghanistan.
            Det finns en säkerhetspolitisk vinkling på det påståendet, fru
            talman.
          </note>
          <note>
            I flera på varandra följande rapporter från Försvarsberedningen
            har vi kunnat ta del av forskningsrön som betonar nya typer av
            säkerhetspolitiska hot, sårbarheter och problem. Hoten bygger
            i ökad grad på andra faktorer än de rent militära och bekämpas
            alltmer med andra medel än de traditionellt militära.
          </note>
          <note>
            Sårbarheten har blivit mer internationellt ömsesidig och problemen
            svårare att lösa för enskilda stater.
          </note>
          <note>
            Internationellt samarbete är i dag en nödvändighet för nationers
            säkerhet.
          </note>
          <note>
            Den säkerhetspolitiska debatten har i våra dagar blivit ännu
            en dimension vidare. Vilka konsekvenser terrordåden i New York
            och Washington kommer att få för samhällets säkerhet och säkerhetspolitiken
            i sig är i dag omöjligt att helt överblicka. Utöver en förändring
            av folkrätten kan två intressanta och i sig unika händelser noteras
            redan nu. För första gången har Nato åberopat artikel 5 i alliansens
            stadgar som stipulerar att ett angrepp på en medlemsstat är ett
            angrepp på samtliga medlemsstater och att alla medlemmar därmed
            är skyldiga att bistå den angripna staten. Dessutom har FN:s säkerhetsråd
            i två resolutioner enhälligt fördömt terroristattacken och deklarerat
            att den utgör ett hot mot internationell fred och säkerhet. För
            första gången finns det nu i en skrivelse från säkerhetsrådet
            ett klart uttryckt samband mellan rätten till självförsvar och
            storskaliga terroristattacker. Kampen mot terrorismen blir genom
            dessa ställningstaganden en internationell angelägenhet på ett
            helt annat sätt än tidigare.
          </note>
          <note>
            Internationaliseringen av kampen mot terrorism är en logisk utveckling
            eftersom terrorismen i sig internationaliserats. Den agerar ofta
            i gränsöverskridande nätverk och är därför mycket svår att komma
            åt för enskilda länder. Vi kristdemokrater tycker att det är positivt
            och riktigt att världssamfundet enats om att bekämpa terrorismen.
          </note>
          <note>
            Fru talman! Av någon anledning framställs ofta den 11 september
            2001 som något slags dagen noll -
          </note>
          <note>
            utgångspunkten - i kampen mot terrorismen, men kampen mot terrorismen
            börjar inte i New York och
          </note>
          <note>
            Washington lika lite som den slutar i Kabul eller
          </note>
          <note>
            Kandahar. Den 11 september kan däremot kanske ses som ett uppvaknande
            inför ett urgammalt problem, om än i delvis nya kläder. Våldsdåden
            i USA var det slutliga beviset på vilken räckvidd den internationella
            terrorismen har fått.
          </note>
          <note>
            Det är ändå förvånande att uppvaknandet inte har kommit förrän
            nu. Det förvånar mig hur snabbt vi glömde det förra terrordådet
            mot World Trade Center i New York, och det förvånar mig hur liten
            vikt vi fäste vid nervgasattacken mot Tokyos tunnelbana.
          </note>
          <note>
            Kanske var det tvunget att två av världens mest kända skyskrapor
            föll till marken för att vi verkligen skulle förstå vidden av
            dagens terrorism. En bild säger mer än tusen ord.
          </note>
          <note>
            Kristdemokraterna anser att terrorister bör kunna ställas inför
            rätta på det internationella planet. I dag pågår arbetet med att
            sätta upp en internationell brottmålsdomstol som dock inte omfattar
            terrorism.
          </note>
          <note>
            Att inkludera även sådana brott skulle vara positivt, men tyvärr
            är förhandlingarna om brottmålsdomstolen redan i dag ytterst komplicerade
            och fulla av motsättningar. Därför vore en alternativ temporär
            lösning att sätta upp en internationell ad hoc-tribunal för terrorister,
            men målet bör vara att införa även terroristdåd i den internationella
            brottmålsdomstolens befogenheter.
          </note>
          <note>
            Jag yrkar således bifall till reservation nr 3.
          </note>
          <note>
            Fru talman! Efter det kalla krigets slut och den bipolära maktstrukturens
            bortfall finns generellt sett större möjligheter att påverka de
            otaliga orsaker som kan leda till våld, väpnade konflikter och
            krig. Samtidigt är detta även i dag förknippat med många svåra
            praktiska problem. Det har också visat sig vara mycket svårt att
            skapa konsensus kring frågor om var, när och hur det internationella
            samfundet ska ingripa i konflikter. Väldigt ofta landar diskussionerna
            på folkrättens domäner. Under kriget i Kosovo ställdes verkligen
            folkrätten på sin spets. Inom folkrätten sker hela tiden en utveckling
            till följd av politiska beslut och staters beteenden på den internationella
            arenan.
          </note>
          <note>
            Då brott mot mänskliga rättigheter sker inom ett lands gränser
            eller då staten själv är den som systematiskt bryter mot de mänskliga
            rättigheterna, genom att bl.a. förfölja och terrorisera etniska
            minoriteter för att exempelvis lägga beslag på mark och utöka
            territorier, måste mänskliga rättigheter gå före statens rätt
            att hävda icke-inblandning. Omvärldens skyldighet måste då vara
            att agera för att skydda människors rättigheter i landet. Utvecklingen
            av folkrätten är inte okontroversiell, men den är likväl ett faktum.
          </note>
          <note>
            Kristdemokraterna anser att det inom varje land måste finnas
            en god bevakning av hur de mänskliga rättigheterna respekteras.
            Dessutom måste det finnas möjligheter och vilja att förhindra,
            behandla och bestraffa förbrytare. Det behövs en god lagstiftning
            och effektiva domstolar där människor kan hävda sina rättigheter.
          </note>
          <note>
            FN behöver också skapa en allomfattande konvention mot terrorism.
            I dag finns det en rad olika begränsande konventioner om terrorism,
            men det saknas en övergripande och allomfattande konvention. Det
            är mycket angeläget att de pågående förhandlingarna inom FN:s
            generalförsamling skyndas på så att en konvention mot terrorism
            kan presenteras och sedan så fort som möjligt ratificeras av FN:s
            medlemsländer.
          </note>
          <note>
            Fru talman! Av geografiska skäl är det naturligt att Östersjöregionen
            är av särskilt intresse för svensk säkerhetspolitik. Här har vi
            goda möjligheter att bidra till och ta ett större ansvar för hela
            regionens fredliga utveckling. Det är av stor säkerhetspolitisk
            betydelse att utveckla förtroendefulla relationer till Ryssland
            och att ytterligare förstärka samarbetet med de nordiska och baltiska
            staterna. Sverige måste verka för att alla stater i regionen får
            en långsiktig säkerhetslösning.
          </note>
          <note>
            Trots positiva tendenser är ändå Ryssland fortfarande en osäkerhetsfaktor
            i det svenska närområdet.
          </note>
          <note>
            Rysslands innehav av stora mängder NBC-
          </note>
          <note>
            stridsmedel är det enda permanent stationerade i vårt område.
            Barentsregionens omfattande miljöproblem,
          </note>
          <note>
            Rysslands unionssamarbete med Vitryssland och
          </note>
          <note>
            Kaliningradområdets ekonomiska och sociala problem måste beaktas.
            Osäkerheten om Rysslands säkerhetspolitiska strategier och framtida
            utveckling måste också i fortsättningen inkluderas i svenska säkerhetspolitiska
            bedömningar.
          </note>
          <note>
            Fru talman! Det är förvånansvärt tyst om Vitryssland - ett land
            i vår närhet där det inte råder demokrati och yttrandefrihet.
            Sedan valsegern 1994 har
          </note>
          <note>
            Alexander Lukasjenko målmedvetet arbetat för att stärka sin egen
            makt samtidigt som den politiska oppositionen och regimkritiska
            massmedier har fått allt svårare att verka. Trots att den vitryska
            huvudstaden Minsk ligger mindre än 100 mil från Stockholm är våra
            kunskaper både om landet Vitryssland och om övergrepp mot oppositionella
            politiker, journalister som inte ger president Lukasjenko sitt
            obetingade stöd samt regimkritiker mycket begränsade.
          </note>
          <note>
            Det duger inte att Sverige och EU slår sig till ro i frågan om
            Vitryssland genom att konstatera att det görs insatser. Insatser
            är en sak, fru talman, men verklig förändring är en annan. Så
            länge grundläggande demokratiska strukturer inte implementeras
            och demokratiska rättigheter inte respekteras är de insatser som
            gjorts uppenbarligen otillräckliga. De spirande demokratiska rörelser
            som trots allt ändå finns i Vitryssland måste ges ett starkt stöd.
            Våra kunskaper om situationen i landet måste öka så att våra insatser
            och vårt engagemang för Vitryssland kan intensifieras och ges
            ökad offentlighet.
          </note>
          <note>
            I detta sammanhang vill jag hänvisa till vårt särskilda yttrande
            nr 11.
          </note>
          <note>
            Fru talman! I början av år 2000 uttalade FN:s säkerhetsråd att
            hiv/aids kan ses som ett säkerhetshot.
          </note>
          <note>
            Politiskt sett anser de flesta ännu så länge att kampen mot hiv/aids
            handlar om utrikes- och biståndspolitik, men de skräckbilder som
            målades upp under 80- och
          </note>
          <note>
            90-talen rörande hiv/aids har tyvärr infriats, varför detta ofantliga
            problem måste bedömas som en säkerhetspolitisk risk. Epidemin
            orsakar närmast ofattbar förödelse i form av utslagning av tiotals
            miljoner människor, nedbrytning av staters system, strukturer
            och administrationer. När samhällen bryts ned ökar risken för
            konflikter avsevärt.
          </note>
          <note>
            Vi i Sverige, som i mångt och mycket är ett föregångsland i bekämpningen
            av hiv/aids, måste göra allt som står i vår makt för att bistå
            i kampen mot epidemin, såväl nationellt som globalt. Hiv/aids
            är en säkerhetspolitisk risk, och därför bör vi agera inte enbart
            utifrån en humanitär utan också utifrån en säkerhetspolitisk horisont.
            Det är hög tid att få in det tänkandet hos både enskilda och myndigheter.
          </note>
          <note>
            Fru talman! En säkerhetspolitik för fred och frihet nås genom
            aktivt samarbete med andra länder och organisationer. Ensam är
            inte stark. Vi kommer i framtiden att bli ställda inför att försvara
            inte bara vårt territorium utan också de värderingar som vårt
            fria och demokratiska samhälle präglas av. Inför det kan vi inte
            ställa oss neutrala. Sverige kan inte heller förklara sig neutralt
            om något av våra grannländer angrips. Nya hot såsom terrorism
            måste i högre grad bekämpas tillsammans med andra stater. Därför
            bör
          </note>
          <note>
            Sverige efter förmåga och kapacitet även fortsättningsvis aktivt
            ta del i arbetet med att lösa säkerhetsproblem såväl i Europa
            och i närområdet som i övriga delar av världen. Sveriges medlemskap
            i FN och EU
          </note>
          <note>
            och samarbete med Nato ger oss tillgång till de bästa kanalerna
            och möjligheterna. Det är dags att lämna den tidigare doktrinen
            till historien och att bygga en modern säkerhetspolitik för Sverige.
          </note>
          <note>
            Jag yrkar bifall också till reservation 8.
          </note>
          <note type="speaker">
            Anf. 16 MARIANNE ANDERSSON (c):
          </note>
          <note>
            Fru talman! Jag börjar med att yrka bifall till reservation nr
            9, den enda reservation som vi har fogat vid detta betänkande.
            Vi tycker att de motionsyrkanden som vi hade har blivit besvarade
            på ett tillfredsställande sätt.
          </note>
          <note>
            Vad som skedde den 11 september visade med all tydlighet att
            hoten mot fred och säkerhet är annorlunda i dag än tidigare. Det
            bekräftar också att den omställningsprocess för det svenska försvaret
            som Centerpartiet medverkar till är rätt väg att gå. Hoten i dag
            är inte traditionella militära invasionshot utan helt andra.
          </note>
          <note>
            Efter århundraden av territorialt försvar kommer nu samhällsförsvaret,
            ett infrastrukturförsvar som ska klara det moderna samhällets
            reella hot, t.ex. IT-
          </note>
          <note>
            hoten. Någon på andra sidan jordklotet skulle kunna slå ut stora
            delar av vår samhällsfunktion. Fred och säkerhet i vårt eget land
            är ju det övergripande målet för svensk säkerhets- och försvarspolitik,
            men det internationella samarbetet och insikten om betydelsen
            av globalt samarbete växer sig naturligtvis allt starkare i dagens
            läge.
          </note>
          <note>
            Men för oss då? Den nya säkerhetspolitiken ställer helt andra
            krav på internationellt samarbete än tidigare och på förebyggande
            arbete, bl.a. underrättelseverksamhet. De nya hoten mot det moderna
            samhället ser helt annorlunda ut än de som det svenska försvaret
            under många år byggt upp för att möta. Samhällsutvecklingen har
            också lett till ökad sårbarhet i olika samhällssystem. Ett särskilt
            viktigt område är t.ex. kärnkraftsanläggningar. Svåra olyckshändelser
            som den i Tjernobyl får effekter som inte bara berör enskilda
            länder. T.ex. medförde den att uppemot en fjärdedel av Vitrysslands
            jordbruksareal blev obrukbar för åtminstone all överskådlig framtid.
          </note>
          <note>
            Sårbarheten är också stor när det gäller elförsörjning, vattenförsörjning
            och kommunikationer och även när det gäller kemiska fabriker och
            liknande anläggningar. Transporter av farligt gods och radioaktivt
            avfall ger liknande problem.
          </note>
          <note>
            Också den organiserade internationella brottsligheten är ett
            potentiellt hot. Särskilt farligt är det om brottslingar eller
            kriminella organisationer utnyttjar tyngre konventionella vapen
            eller massförstörelsevapen i utpressningssyfte eller som ren inkomstkälla
            genom illegal försäljning.
          </note>
          <note>
            Sist men kanske viktigast av allt - och det hänger ihop med det
            senast nämnda - är kampen mot terrorismen. Den 11 september visade
            att det inte är det starkaste militära försvaret som hjälper mot
            den fanatiker som offrar sitt eget liv. Här hjälper det inte med
            att förebygga, vilket vi naturligtvis ska göra för att minska
            fattigdomen. Det undanröjer inte de hjärnor som ligger bakom terrorismen,
            men det kan hjälpa till att minska grogrunden för stödet till
            terrorismen. Jag tycker att Sverige har intagit en stark och konsekvent
            hållning i kampen mot terrorismen och i det som har skett under
            hösten.
          </note>
          <note>
            För oss ligger de stora säkerhetspolitiska utmaningarna i den
            vida gråzonen mellan avancerad kriminalitet och krig. Det innebär
            att det förändringsarbete som är påbörjat måste gå vidare. Konkret
            handlar det om att den breddade hotbilden också för med sig en
            naturlig och nödvändig breddning av försvarspolitikens ansvarsområde.
          </note>
          <note>
            Vi måste i Sverige etablera en ny struktur för hanteringen av
            sårbarhet och säkerhet i samhället, med helhetssyn och rationellt
            kostnadseffektivt utnyttjande av resurser. Försvarsresurserna
            ska givetvis användas i fred för både svåra påfrestningar och
            annan civil krishantering, även internationell. Också den civil-militära
            samverkan bör utvecklas ytterligare.
          </note>
          <note>
            Fru talman! Att leva i fred och säkerhet utan förtryck är varje
            människas fundamentala och yttersta rätt och önskan. Alltför många
            saknar denna rätt i dag i världen. Afghanistan, Mellanöstern,
            Sudan, Kongo och Eritrea är några aktuella exempel, och allt det
            som hänt på Balkan, i Rwanda och i Burundi under det senaste decenniet
            är andra. Vi har ett stort ansvar för att på olika sätt medverka
            till att förebygga kriser och krig i världen, naturligtvis i internationell
            samverkan med olika organisationer. FN har ju sitt ansvar för
            internationell fred och säkerhet, en alldeles central roll i hela
            den internationella fredsfrämjande verksamheten.
          </note>
          <note>
            Nu finns det ett ökat medvetande om nödvändigheten av ett kraftfullt
            globalt samarbete för att lösa gemensamma och överhängande problem.
            Jag tror att det som har hänt i höst har ökat den medvetenheten
            på ett mycket kraftfullt sätt. Men i arbetet med att lösa de här
            stora globala överlevnadsproblemen måste vi sträva mot att stärka
            FN:s och FN-organens effektivitet och roll.
          </note>
          <note>
            FN-systemet behöver bli ett ännu bättre och mindre byråkratiskt
            instrument för att forma globala strategier och samordna insatser.
            Just samordning är en oerhört viktig fråga. Jag hoppas att det
            nu går bättre i
          </note>
          <note>
            Afghanistan än vad man har visat tidigare.
          </note>
          <note>
            De olika FN-organen, t.ex. UNDP, måste få en nyckelroll i kampen
            mot världsfattigdomen. Detsamma gäller UNEP i fråga om de globala
            miljöproblemen osv.
          </note>
          <note>
            Världssamfundet måste utveckla sin förmåga till konfliktförebyggande
            och krishantering, och det måste komma in på ett tidigare stadium
            för att förhindra att våldet bryter ut och tar över. Vi och jag
            har sagt detta många gånger tidigare, och jag säger det igen.
            Det är oerhört viktigt att vi blir bättre på detta.
          </note>
          <note>
            Konfliktförebyggande instrument och system måste byggas upp så
            att man tidigt kan fånga upp signaler om att utvecklingen i ett
            konfliktområde håller på att gå i fel riktning och så att man
            snabbt kan göra insatser.
          </note>
          <note>
            Man måste skaffa sig förmåga och kapacitet att se, upptäcka och
            ingripa i konflikter, och man måste också kunna mobilisera resurser
            när man ser att det är någonting på gång, innan konflikten trappas
            upp till väpnad konflikt. Early warning måste leda till early
            action, som vi har sagt så många gånger.
          </note>
          <note>
            Än så länge har vi inte sett så många lyckade exempel på early
            action, möjligen undantaget Makedonien, men det är det som diskuteras
            oerhört mycket, och det måste vi bli bättre på. Sverige måste
            ta en ledande roll i detta. Jag är glad att Sverige arbetar med
            de frågorna mycket. Vi talar ju ofta om humanitär intervention,
            eftersom de flesta kriser sker inom länder, och det är ju så:
            Det sker en utveckling inom folkrätten mot att ta mer hänsyn till
            individer och mänskliga rättigheter i stället för till staters
            suveränitet.
          </note>
          <note>
            Fru talman! Kvinnors roll i krishanteringen har nämnts här, och
            den är ju oerhört viktig. Jag är mycket glad över att FN nu har
            lyft upp de här frågorna och att Elisabeth Rehn nu har fått ett
            uppdrag att studera alla krishärdar i världen i det avseendet
            för att lämna en rapport i början av nästa år. Den rapporten förutsätter
            jag inte ska bli någonting som ligger i någon hylla, utan att
            den verkligen används och också leder till beslut och till att
            man lyfter upp kvinnors roll när det gäller förebyggande krishantering
            och krishantering under och efter en konflikt.
          </note>
          <note>
            Fru talman! När det gäller den säkerhetspolitiska doktrinen trodde
            jag att Centerpartiet och Socialdemokraterna låg verkligt nära
            varandra, men vi kan nu konstatera att s-kongressen flyttade tillbaka
            Socialdemokraternas och därigenom regeringens position i och med
            att ordet neutralitet enligt vad jag förstår ska ha fortsatt stark
            tyngd. Vi i Centerpartiet menar, och det sade vi redan för nästan
            två år sedan, att neutraliteten som begrepp inte längre har samma
            aktualitet i den nya säkerhetspolitiska omvärlden. Det finns ju
            inte längre några block att förhålla sig neutral till på samma
            sätt som under det kalla kriget. Det förefaller allt mindre sannolikt
            att Sverige vid en konflikt i vårt närområde skulle vara neutralt.
            Eftersom partiöverläggningarna nu enligt uppgift ska återupptas
            har vi ingen reservation eller särskilt yttrande om detta, men
            jag vill ändå ta upp den frågan och höra hur socialdemokraterna
            ser på det.
          </note>
          <note>
            Däremot anser vi att den militära alliansfriheten är den ram
            som med nu kända förutsättningar är det som bäst tar till vara
            våra svenska säkerhetspolitiska intressen. Vi är övertygade om
            att det medverkar till att undvika konflikter och spänning i vårt
            närområde och ger oss goda möjligheter att utveckla förtroendefulla
            relationer och samarbete, och då handlar det naturligtvis om Ryssland
            i allra högsta grad. Vi menar också att rätt utnyttjad kan den
            svenska militära alliansfriheten vara en tillgång i byggandet
            av en gemensam europeisk fredsordning. Alliansfriheten är alltså
            för oss ett medel och inget självändamål.
          </note>
          <note>
            Att vi är militärt alliansfria minskar ju inte vår förpliktelse
            att föra en aktiv utåtriktad säkerhetsfrämjande politik; tvärtom
            ska vi fortsätta att vara mycket aktiva i vårt deltagande i internationella
            civila och militära fredsfrämjande insatser även i fortsättningen,
            naturligtvis. Det är ju en del av svensk utrikespolitik.
          </note>
          <note>
            Vi samarbetar ju som alla vet med Nato på en mängd områden, inte
            minst när det gäller fredsfrämjande, internationella insatser,
            och den militära alliansfriheten utgör ju inget hinder för det.
            Den sätter inte heller några hinder för att vi ska vara aktivt
            deltagande i alla fördjupade internationella säkerhetssamarbeten
            som finns, även inom det militära området. Den är heller inget
            hinder när det gäller den europeiska krishanteringen, och inte
            heller en gemensam euro-atlantisk krishanteringsförmåga.
          </note>
          <note>
            Fru talman! Jag vill avsluta med att säga att det är viktigt
            att Sverige är aktivt när det gäller förebyggande krishantering
            och att förhindra konflikter och att vi driver på i alla internationella
            sammanhang och är aktiva i allt internationellt samarbete i alla
            de internationella organisationerna EU, OSSE och FN.
          </note>
          <note>
            Jag yrkar bifall till reservation nr 9.
          </note>
          <note>
            Anf. 17 KARL-GÖRAN BI-
          </note>
          <note type="speaker">
            ÖRSMARK (fp):
          </note>
          <note>
            Fru talman! I gemenskap med andra demokratiska stater, både i
            vår närhet och runtom i världen, ska vi i praktisk handling forma
            Sveriges framtida säkerhet.
          </note>
          <note>
            När vi talar om säkerhetspolitik är det ju viktigt med framförhållning:
            att undvika krig och kriser. Och det gör vi på olika sätt t.ex.
            genom ett aktivt deltagande i
          </note>
          <note>
            Förenta nationerna. Sverige är ju en aktiv aktör i FN.
          </note>
          <note>
            Det som hände den 11 september fick även USA
          </note>
          <note>
            att höja sin FN-profil. Jag tycker att det egentligen är att
            beklaga att det ska till en sådan drastisk händelse för att man
            ska inse värdet av internationellt samarbete för att undvika kriser.
            Egentligen är det lite skamligt på sitt sätt att USA då helt plötsligt
            betalar in sina skulder till FN, för nu ska man då använda den
            organisationen i ett krisläge. Man borde ha insett det långt tidigare
            och varit med och stött FN på ett aktivt sätt och inte underminerat
            FN:s ekonomi. USA betalar ju en stor del av FN:s budget, om man
            nu hade betalat det man skulle.
          </note>
          <note>
            Vi gör det också genom EU. Sverige tövade ganska länge - alltför
            länge - innan vi gick med i EU. Så småningom har vi gjort det
            som en aktiv part och också förebyggande. Genom en solidarisk
            biståndspolitik ska man också kunna öka samarbetet på det internationella
            området för att undvika kriser. Där finns också mycket att kritisera
            många länder för.
          </note>
          <note>
            Bidragen till det internationella solidaritetssamvetet minskar
            i världen. Det borde vara precis tvärtom.
          </note>
          <note>
            Egentligen är detta småpengar jämfört med mycket annat man satsar
            på inom försvarsområdet. Det är brist på insikt egentligen att
            inte inse detta; att internationellt solidaritetsarbete är fredsarbete
            och säkerhetspolitiskt arbete.
          </note>
          <note>
            Genom att bryta ned gränser, genom att samarbeta, genom att handla
            med varandra genom frihandel och annat ökar man förståelsen mellan
            människor, och därmed skapar man en bättre värld.
          </note>
          <note>
            Svensk säkerhetspolitik ska sålunda formas av verklighetens krav
            och inte i slutna seminarieövningar kring formuleringar av den
            svenska säkerhetspolitiska doktrinen. I och med vårt medlemskap
            i EU
          </note>
          <note>
            lämnade vi den traditionella neutralitetspolitiken bakom oss.
            Den svenska säkerhetspolitiska doktrinen:
          </note>
          <note>
            "Sveriges militära alliansfrihet, syftande till att vårt land
            skall kunna vara neutralt i händelse av krig i vårt närområde",
            har kommit till vägs ände, ja, den har spelat ut sin roll. Det
            inser alltfler. Ändå lever den kvar vid högtidliga deklarationer
            här i riksdagen.
          </note>
          <note>
            Vår självklara och ovillkorliga solidaritet med andra fria och
            demokratiska stater har kommit till tydligt uttryck efter de tragiska
            händelserna den
          </note>
          <note>
            11 september, som flera här har varit inne på.
          </note>
          <note>
            Som medlem i EU kan Sverige aldrig stå neutralt inför extern
            aggression mot ett annat EU-
          </note>
          <note>
            medlemsland.
          </note>
          <note>
            Som medlem av de fria demokratiska staternas gemenskap skulle
            Sverige inte heller kunna stå neutralt vid en extern aggression
            mot någon av våra tre baltiska systernationer. En sådan aggression
            skulle innebära en åtminstone indirekt men i alla händelser mycket
            kraftig inskränkning i Sveriges säkerhetspolitiska förutsättningar.
          </note>
          <note>
            De europeiska demokratiernas säkerhet har under årtionden garanterats
            av Nato. Detta samarbete mellan USA och Europa är viktigt också
            i framtiden. Den transatlantiska länken ska upprätthållas.
          </note>
          <note>
            Diskussioner pågår mellan sex av riksdagens sju partier om en
            ny formulering av svensk säkerhetspolitik. Eftersom Folkpartiet
            inte får delta i dessa överläggningar vet vi av naturliga skäl
            inte hur överläggningarna går. Hur intensiva är egentligen diskussionerna?
            Det kanske finns någon eller några företrädare för de partier
            som deltar i diskussionerna som kan lätta lite på förlåten.
          </note>
          <note>
            Neutraliteten och alliansfriheten valdes en gång av Sverige i
            syfte att hålla vårt land utanför stormaktskonflikter i Europa
            och särskilt i Östersjöområdet. Med det kalla krigets slut, Sovjetunionens
            upplösning, Rysslands gradvisa normalisering som en europeisk
            demokrati och utbyggnaden av de europeiska samarbetsorganen föreligger
            inte längre det konfliktmönster som vår traditionella säkerhetspolitik
            var avsedd för.
          </note>
          <note>
            Huvudsyftet att kunna vara neutralt vid en konflikt i vårt eget
            närområde förefaller i dag inte vara annat än en rent teoretisk
            konstruktion. Praktisk handling och den krassa verkligheten har
            ju visat på något annat. Med vårt eget medlemskap i EU och övriga
            Östersjöstaterna som fullvärdiga medlemmar av EU föreligger i
            vilket fall ingen reell neutralitetsoption.
          </note>
          <note>
            Vår egen säkerhet förutsätter solidaritet inom den europeiska
            gemenskapen. Såtillvida är det i praktiken ingen skillnad mellan
            de förpliktelser ett EU-
          </note>
          <note>
            medlemskap innebär och de som ett Natomedlemskap skulle innebära.
            Det rör sig i båda fallen om ömsesidig solidaritet mellan Europas
            demokratier.
          </note>
          <note>
            En ny svensk säkerhetspolitisk doktrin bör enligt min mening
            utgå från att Sverige aktivt ska bidra till att skapa en alleuropeisk
            fredsordning. Sverige bör därför, i likhet med de baltiska staterna,
            söka medlemskap i Nato.
          </note>
          <note>
            Som fullvärdiga medlemmar av Nato får vi större inflytande än
            som samarbetspartner utanför Nato.
          </note>
          <note>
            Natos fortsatta utveckling från att enbart vara en försvarsallians
            till att vara en huvudpelare i europeisk krishantering är givetvis
            främst en fråga för Natos medlemmar. Utan ett fullt medlemskap
            ställer vi oss utanför den viktiga fortsatta utvecklingen av Nato.
          </note>
          <note>
            Det är egentligen samma resonemang som vi hade när vi ansökte
            om medlemskap i EU. Det är bättre att vara med i det rum där besluten
            fattas.
          </note>
          <note>
            EU:s och Natos successiva utvidgningar till att omfatta alltfler
            av Europas demokratier är viktiga bidrag till att stärka de strukturer
            som främst främjar fred och säkerhet i Europa. Det bidrar kraftfullt
            till att förebygga, möta och hantera konflikter såväl inom som
            mellan stater i Europa. Institutionaliserade säkerhetsstrukturer
            av denna art bidrar till att öka transparens och förutsägbarhet.
          </note>
          <note>
            Den mycket positiva och välkomna utvecklingen i
          </note>
          <note>
            Ryssland och dess framtida roll i det europeiska samarbetet bör
            i högre grad uppmuntras och understödjas.
          </note>
          <note>
            Rysslands väg mot demokrati och rättsstat underlättas inte av
            att vare sig Sverige, Natoländerna, eller
          </note>
          <note>
            Ryssland självt fortsätter att framställa Ryssland som en motpol
            och ett särfall i Europa. Det vore en djupt olycklig demonisering
            av Ryssland.
          </note>
          <note>
            Under president Putins ledarskap har Ryssland allt tydligare
            visat att det ser sin framtid i ett allt närmare samarbete med
            det övriga Europa. I efterdyningarna till attackerna mot World
            Trade Center har Ryssland ytterligare markerat sin hemvist i det
            nya Europa och dess allt närmare samarbete med Europas säkerhetsoch
            samarbetsstrukturer.
          </note>
          <note>
            Fru talman! Alltmer talar för att Nato vid sitt toppmöte i Prag
            i november nästa år kommer att fatta beslut om inbjudningar till
            en fortsatt utvidgning.
          </note>
          <note>
            Denna gång kommer utvidgningen att omfatta också svenska grannländer
            i Baltikum. Finland beskriver t.ex. numera sitt säkerhetspolitiska
            vägval som
          </note>
          <note>
            "alliansfrihet" - och så lägger man till "under rådande förhållanden".
          </note>
          <note>
            Efter Natos toppmöte i Prag kan diskrepansen mellan svensk säkerhetspolitisk
            i inhemska doktriner, i de samtal som pågår och i praktisk politik
            därför mycket snabbt bli mycket stor. I Europa är det då bara
            Sverige och Vitryssland som för egen del uttryckligen utesluter
            medlemskap i Nato.
          </note>
          <note>
            Fru talman! Med dessa ord vill jag passa på att yrka bifall till
            reservationerna 1 och 6. Eftersom de reservationerna innefattar
            flera punkter nöjer jag mig med att yrka bifall till reservation
            1 under punkt 2 och reservation 6 under punkt 13.
          </note>
          <note type="speaker">
            Anf. 18 URBAN AHLIN (s):
          </note>
          <note>
            Fru talman! Terroristattackerna mot USA den 11
          </note>
          <note>
            september var en attack mot vårt demokratiska och öppna samhälle.
            Det är det värsta exemplet hittills på en ny typ av hot som riktas
            mot vårt samhälle. Det var också en urskillningslös terrorhandling
            som riktades mot oskyldiga människor mitt i den amerikanska vardagen.
            Man använde inte bara civila människor som vapen, man använde
            också civila människor till måltavla.
          </note>
          <note>
            Terroristattackerna visar på det moderna samhällets sårbarhet.
            Handlingarna har av världssamfundet karakteriserats som kriminella
            och som ett hot mot internationell fred och säkerhet. Detta illustrerar
            på ett tragiskt sätt att den säkerhetspolitiska bilden har en
            ny dimension. Målet för dem som begår den här typen av våldshandlingar
            är att genomföra attacker mot politiska och ekonomiska värden
            och att skapa störningar i civila samhällsfunktioner för att på
            det sättet uppnå sina syften.
          </note>
          <note>
            Det är utomordentligt betydelsefullt att världssamfundet har
            bildat en gemensam front mot terrorismen.
          </note>
          <note>
            Det är av stor vikt att FN:s säkerhetsråd har agerat enhälligt
            på ett mycket tydligt och framåtsyftande vis i det uppkomna läget.
          </note>
          <note>
            Jag passar på att tacka för Henrik Landerholms stöd till regeringens
            hållfasthet i denna fråga.
          </note>
          <note>
            Sedvanerätten utvecklas genom att nya regler accepteras av en
            överväldigande majoritet av världens stater. I resolution 1368
            sätter säkerhetsrådet för första gången internationell terrorism
            i samband med hot mot internationell fred och säkerhet. Man gör
            också en koppling mellan begreppet självförsvar i
          </note>
          <note>
            FN:s stadga och kampen mot internationell terrorism.
          </note>
          <note>
            Från att tidigare ha betraktat internationell terrorism främst
            som en kriminell handling har tolkningen av FN:s stadga i och
            med detta utvecklats så att det nu också är ett hot mot internationell
            fred och säkerhet och även utlöser rätten till självförsvar. Ett
            enigt säkerhetsråd står bakom resolutionen och därmed denna tolkning
            av FN:s stadga.
          </note>
          <note>
            Det finns väl nästan bara en på det här jordklotet, nämligen
            Vänsterpartiets partiledare, som fortfarande uttrycker tveksamhet
            till FN:s säkerhetsråds rätt att uttolka FN-stadgan.
          </note>
          <note>
            Det råder inte någon tvekan om att en förskjutning har skett
            i avvägningen mellan människors säkerhet och staters suveränitet.
            Denna utveckling måste välkomnas. FN har trots det en avgörande
            roll när det gäller ansvaret för internationell fred och säkerhet.
          </note>
          <note>
            Rätten att besluta om våldsanvändning bör förbli hos säkerhetsrådet.
            Den viktigaste uppgiften är nu i stället att påverka arbetssättet
            så att vetot inte används mer än i undantagsfall.
          </note>
          <note>
            Det internationella samfundet måste utöver att hålla samman för
            att bekämpa internationell terrorism även samarbeta för att hantera
            andra globala problem.
          </note>
          <note>
            Människor i världen ställer högre krav på delaktighet.
          </note>
          <note>
            De vill ha en större del av globaliseringens frukter.
          </note>
          <note>
            En stor utmaning för det internationella samfundet är att minska
            gapet mellan de rika och de fattiga. Globaliseringens fördelar
            måste nå ut till alla. Mer än en miljard människor lever i dag
            i absolut fattigdom.
          </note>
          <note>
            Generalförsamlingen antog hösten år 2000 ett mål om att halvera
            fattigdomen i världen till år 2015. Det är bra. Men för att detta
            ska ske måste fler länder uppnå
          </note>
          <note>
            FN:s mål om 0,7 % i bistånd. Vi måste ge utvecklingsländerna
            marknadstillträde. Vi måste öka vår handel. Vi måste ha rättvisare
            villkor. Allt detta, liksom kraftfulla initiativ för att bringa
            långvariga konflikter till en varaktig lösning, kan rycka undan
            grunden för möjligheterna att rekrytera nya terrorister.
          </note>
          <note>
            Fru talman! När kommunismens ok lyftes från våra grannfolk i
            öster sökte de genast gemenskapen med oss. De sökte vår frihet,
            de sökte vår demokrati, de sökte vår marknadsekonomi och allt
            annat som de under årtionden av kommunistiskt förtryck förnekats.
          </note>
          <note>
            Under de lite mer än tio år som har gått sedan muren föll har
            en enastående utveckling ägt rum i dessa länder. Människors frihet
            har ökat och äntligen får de också del av det ekonomiska välstånd
            som vi svenskar alltför ofta tar för givet. Demokratiska värderingar
            är fast förankrade, och ingen tror längre på allvar att utvecklingen
            kan rullas tillbaka. Denna fantastiska utveckling sedan kommunismens
            fall har också gynnat oss.
          </note>
          <note>
            Säkerhet kan endast byggas i samarbete. Varje land har rätt att
            självständigt välja sin säkerhetspolitiska linje. Grannrelationer
            måste bygga på utvecklat förtroende och på ömsesidig respekt.
            EU-
          </note>
          <note>
            utvidgningen är central. Utvidgningen av EU har en mycket betydelsefull
            säkerhetspolitisk effekt då kraven på institutionell stabilitet
            som garanterar demokrati, rättssäkerhet, mänskliga rättigheter
            och respekt för skydd av minoriteter har haft avsevärda positiva
            effekter. Dessa länder kommer i och med ett EU-
          </note>
          <note>
            medlemskap att integreras i vårt system för krishantering, som
            är under uppbyggnad inom ramen för EU.
          </note>
          <note>
            Detta har också en oerhört stabiliserande verkan.
          </note>
          <note>
            Den transatlantiska länken har en mycket viktig roll att spela
            i den alleuropeiska freds- och säkerhetsordning som vi eftersträvar.
          </note>
          <note>
            Sverige har alltsedan den återupprättade självständigheten för
            tio år sedan stött Estlands, Lettlands och Litauens stärkande
            av sin suveränitet, uppbyggnaden av rättsstatens demokratiska
            strukturer samt en nationell totalförsvarsförmåga. Det svenska
            stödet har på ett verksamt sätt bidragit till att dessa länder
            har kunnat göra sina självständiga säkerhetspolitiska val.
          </note>
          <note>
            Det är ett starkt svenskt säkerhetsintresse att dessa grannländer
            inte förnekas den rätten, utan kan förverkliga sina egna säkerhetspolitiska
            målsättningar.
          </note>
          <note>
            Estland, Lettland och Litauen har valt att söka sin säkerhet
            genom medlemskap i EU och Nato och genom goda grannrelationer.
            Processen att sätta stopp för det kalla krigets uppdelning i vår
            del av Europa är inte avslutad förrän också dessa länder har förverkligat
            sina säkerhetspolitiska mål.
          </note>
          <note>
            Vad avser förutsättningarna för Natomedlemskap och vilka länder
            som ska ingå i en kommande utvidgning så är detta frågor som Nato
            och dess egna medlemsstater har att ta ställning till. Det ankommer
            inte på Sveriges riksdag att ta ställning i dessa frågor.
          </note>
          <note>
            Sverige deltar fullt ut i EU:s gemensamma utrikes- och säkerhetspolitik
            och är drivande i dess utveckling av en integrerad civil och militär
            krishanterings- och konfliktförebyggande förmåga. ESDP
          </note>
          <note>
            utvecklas i nära dialog med och i samverkan med
          </note>
          <note>
            Nato, FN, OSSE och partnerländerna. Genom denna process bidrar
            vi till att skapa ett mer jämbördigt och fruktbart samarbete mellan
            EU och USA på krishanteringsområdet.
          </note>
          <note>
            Ett fortsatt fördjupat euroatlantiskt säkerhetssamarbete är av
            grundläggande betydelse för att hantera konflikter i Europa och
            dess närhet. Nato har, liksom EU och OSSE, stor betydelse för
            säkerheten i
          </note>
          <note>
            Europa. Sveriges samverkan med Nato på Balkan, samt inom ramen
            för EAPR och PFF, är uttryck för den vikt vi fäster vid Natos
            centrala roll som militär krishanterare i Europa. På samma sätt
            är samverkan mellan EU och Nato inom ramen för ESDP ett viktigt
            instrument för att utveckla vår krishanteringsförmåga.
          </note>
          <note>
            Fred och säkerhet för vårt eget land är ett övergripande mål
            för svensk säkerhets- och försvarspolitik.
          </note>
          <note>
            Vi har också som grundläggande mål att solidariskt bidra till
            en fredlig utveckling i världen.
          </note>
          <note>
            Sveriges säkerhetspolitik syftar till att i alla lägen och i
            former som vi själva väljer trygga en handlingsfrihet att såsom
            enskild nation och i samverkan med andra kunna utveckla vårt samhälle.
          </note>
          <note>
            Det är Sverige självt som definierar vår innebörd av den militära
            alliansfriheten. Den sätter, bortsett från avtal om ömsesidigt
            stöd till försvar mot väpnat angrepp, inga som helst hinder för
            ett svenskt allsidigt och aktivt deltagande i internationellt
            säkerhetssamarbete. Vi har i dag möjlighet att delta i alla former
            av internationellt samarbete, med undantag endast för det förpliktigande
            samarbete med Nato som gäller ömsesidigt stöd till försvar mot
            väpnat angrepp.
          </note>
          <note>
            I Sverige finns en bred politisk uppslutning och en stark folklig
            förankring kring vårt val att vara militärt alliansfria.
          </note>
          <note>
            Sverige är inte inom en överskådlig framtid hotat av en invasion
            från främmande stat. Men det gör inte att alla faror är borta.
            Vi i Sverige har under lång tid diskuterat det vidgade säkerhetsbegreppet.
            Vi har studerat hur miljökatastrofer, flyktingströmmar, terroristattentat
            och annat har kunnat påverka vår säkerhet.
          </note>
          <note>
            Efter den 11 september vet vi att detta inte bara var hypotetiska
            seminarieövningar. Terroristattackerna visade oss i blixtbelysning
            att framtidens hot ser annorlunda ut än gårdagens.
          </note>
          <note>
            Sverige och det svenska försvaret har tidigare än de flesta andra
            påbörjat en strukturell förändring för att kunna möta också framtidens
            hot. Det finns både politisk vilja och förmåga att förändra Sveriges
            säkerhetspolitik för att möta hot och utmaningar som landet i
            framtiden kan ställas inför. Den nya helhetssynen på säkerhet
            och sårbarhet, vårt allt bredare internationella säkerhetssamarbete
            för att förebygga och hantera olika typer av hot, konflikter och
            kriser samt ominriktning av det svenska försvaret är exempel på
            hur denna politiska vilja har manifesterats i konkret handling.
          </note>
          <note>
            I utskottets betänkande behandlas också regeringens förslag till
            avtal mellan Danmark, Finland, Norge och Sverige om stöd för industrisamarbete
            inom försvarsmaterielområdet.
          </note>
          <note>
            Den försvarsindustriella förändringsprocess som inletts i Europa
            och i Norden främjar vitala svenska säkerhets- och försvarspolitiska
            intressen.
          </note>
          <note>
            Försvarsindustrins internationalisering är en förutsättning för
            att Sverige ska kunna bibehålla industrikapacitet i landet och
            på det sättet säkra vår försvarsmakts behov av materiel på den
            militära alliansfrihetens grund. Detta nordiska samarbetsavtal
            ger också de bästa förutsättningarna för en ekonomiskt sund försvarsindustri,
            vilket är av vikt för att säkra en effektiv användning av försvarets
            resurser för materielanskaffning.
          </note>
          <note>
            Med detta vill jag yrka bifall till utskottets förslag till beslut.
          </note>
          <note type="speaker">
            Anf. 19 MARIANNE ANDERSSON (c) replik:
          </note>
          <note>
            Fru talman! Jag har två frågor.
          </note>
          <note>
            Den ena är den fråga som jag ställde i mitt anförande om neutralitetspolitiken
            och vilken relevans begreppet neutralitet har för säkerhetspolitiken
            i dag enligt Socialdemokraterna. Det skulle vara intressant att
            få ett svar på den frågan.
          </note>
          <note>
            Nästa fråga handlar om signalerna som kommer från USA, att man
            kommer att gå vidare i terrorismbekämpningen och angripa Irak
            - något som jag tycker är ytterst tveksamt, milt sagt. Inte minst
            kan hela sammanhållningen när det gäller terrorismbekämpningen
            äventyras.
          </note>
          <note>
            Jag har hittills inte hört vad regeringen har sagt om detta.
            Det kan hända att jag har missat det. I så fall skulle jag gärna
            vilja veta hur Urban Ahlin ser på frågan.
          </note>
          <note type="speaker">
            Anf. 20 URBAN AHLIN (s) replik:
          </note>
          <note>
            Fru talman! Marianne Andersson får nöja sig med att höra Urban
            Ahlins åsikt i frågan.
          </note>
          <note>
            Jag hörde Marianne Andersson säga i sitt inlägg att den socialdemokratiska
            partikongressen hade tagit steg tillbaka vad gäller neutralitetspolitiken.
            Så är icke fallet. Vi har haft två olika sammankomster i det socialdemokratiska
            partiet. Ett förtroenderåd ägnade sig åt att diskutera den nya
            säkerhetspolitiska situationen. Där exemplifierades vad den militära
            alliansfriheten ger oss för möjligheter, och då fanns exemplifieringen
            att vi kan ställa oss neutrala. Samma text som antogs på förtroenderådet
            flera månader innan partikongressen beslöts av partikongressen
            att föras in. Det är alltså ingen större förändring, mycket odramatiskt.
          </note>
          <note>
            Det råder väl ingen som helst tvekan om att vi allihop är överens
            om att den säkerhetspolitiska doktrin vi har i dag inte på ett
            fullödigt sätt beskriver den verklighet som vi lever i. Av det
            skälet har regeringen bestämt sig för att bjuda in till överläggningar
            för att hitta en ny säkerhetspolitisk doktrin. Jag tror också
            att det finns stora möjligheter att göra det, eftersom skillnaderna
            mellan partierna är ytterligt små.
          </note>
          <note>
            USA:s möjliga angrepp på Irak är något som jag också har nåtts
            av den senaste tiden i alltmer alarmerande tongångar. Jag måste
            säga att jag tror att det vore ett ödesdigert misstag av USA att
            bestämma sig för att fortsätta och på det sättet bomba Irak. Det
            skulle till att börja med naturligtvis leda till att den internationella
            koalitionen mot internationell terrorism genast skulle upphöra.
            Jag tror att det vore ett ödesdigert misstag av amerikanerna i
            det här läget.
          </note>
          <note type="speaker">
            Anf. 21 MARIANNE ANDERSSON (c) replik:
          </note>
          <note>
            Fru talman! Det senare håller jag med om. Då hoppas jag att Urban
            Ahlin skickar de här signalerna vidare till regeringen och att
            man agerar i FN för att hindra detta. Jag vet ju att andra gör
            det också.
          </note>
          <note>
            När det gäller neutralitetsbegreppet kan jag bara konstatera
            att ordvalet är något annorlunda nu än vad det var ett år tillbaka
            i tiden eller så. Vi behöver kanske inte diskutera det mer nu,
            utan det ska ju diskuteras i partiledaröverläggningarna. Men det
            är ganska tydligt för mig i alla fall.
          </note>
          <note type="speaker">
            Anf. 22 URBAN AHLIN (s) replik:
          </note>
          <note>
            Fru talman! Jag har inget ytterligare att tillägga.
          </note>
          <note type="speaker">
            Anf. 23 BERIT JÓHANNESSON (v) replik:
          </note>
          <note>
            Fru talman! Vi är inte ensamma om att rikta kritik mot bombningarna.
            Det finns en ganska stor grupp inom socialdemokratin som delar
            synpunkten att det inte är det rätta sättet att ta kamp mot terrorismen
            att bomba ett annat land.
          </note>
          <note>
            bin Ladin är fortfarande på fri fot, och många, många människor
            har fått sätta livet till i den militära attacken mot Afghanistan.
            Flyktingströmmen är stor, och människor har det väldigt besvärligt
            nu. Jag tror att det är viktigt att komma ihåg det i den allmänna
            diskussionen.
          </note>
          <note>
            Med anledning av det som Marianne Andersson sade är det ju också
            så att USA ganska tidigt sade att det var fler s.k. skurkstater
            där man med militära medel gärna skulle vilja komma åt terrorismen,
            som man uttryckte det från USA:s sida. Det finns ju ambitioner
            från USA:s håll att använda den formen av kamp mot terrorism som
            vi alltså inte stöder.
          </note>
          <note type="speaker">
            Anf. 24 URBAN AHLIN (s) replik:
          </note>
          <note>
            Fru talman! I mitt inlägg sade jag inte att ni var ensamma om
            kritik mot bombningar. Det syns mig mycket tydligt att det inte
            är på det sättet. Det är ganska många som har uttalat sig mot
            bombningar, även om de, precis som Henrik Landerholm sade tidigare,
            har blivit färre med antalet veckor som har gått.
          </note>
          <note>
            Vad jag sade i mitt inlägg var att Gudrun Schyman snart är den
            enda i världen som inte ger FN:s säkerhetsråd rätt att tolka FN-stadgan.
          </note>
          <note>
            Min fråga till Berit Jóhannesson från Vänsterpartiet är: Anser
            Vänsterpartiet att FN:s säkerhetsråd har rätt att uttolka FN-stadgan?
            Det är nämligen vad FN:s säkerhetsråd har gjort. Ett enhälligt
            säkerhetsråd har tolkat FN-stadgan på det här viset. Och den enda
            som jag har hört uttrycka tveksamhet över detta är Vänsterpartiets
            partiledare Gudrun Schyman, så jag vill ha ett svar på frågan:
            Har FN:s säkerhetsråd rätten att uttolka FN-stadgan eller inte?
          </note>
          <note>
            Jag håller med om och tror inte heller att bombningarna är den
            enda metoden för att utrota internationell terrorism. Det har
            heller aldrig varit syftet med de bombningar som pågår. Syftet
            med bombningarna i Afghanistan har varit att slå ut träningsläger
            för terrorister, att slå sönder al-Qaidas militära nätverk.
          </note>
          <note>
            Det är detta bombningarna har syftat till.
          </note>
          <note>
            Vad jag sade i mitt inlägg var att ska vi rycka undan rekryteringsgrunden
            för att få fram nya terrorister, måste vi se till att få en schystare
            världsordning, en mer rättvis globalisering där globaliseringens
            frukter kommer människorna till del och där vi minskar gapet mellan
            rika och fattiga.
          </note>
          <note>
            Men inta inte någon sorts vänsterståndpunkt och tro att Usama
            bin Ladin och hans nätverk är något slags progressiva krafter
            i världen som slåss för mer rättvisa och jämlikhet, för så är
            det inte. Detta är terrorister med något helt annat på sin agenda.
          </note>
          <note type="speaker">
            Anf. 25 BERIT JÓHANNESSON (v) replik:
          </note>
          <note>
            Fru talman! Vad vi har sagt är att våld föder våld och att det
            här sättet att ta kamp mot terrorism innebär att man samtidigt
            utsätter andra människor för våldet. Detta är oerhört viktigt.
          </note>
          <note>
            Vi har sagt att det är bra att FN agerar, och vi har hela tiden
            sagt att det är bra att man lyfter upp de här frågorna till FN.
            Det är riktigt. Därmed kan jag hålla med om att det är viktigt
            att FN agerar och att FN
          </note>
          <note>
            framgent agerar på ett sätt som gör att man faktiskt får en lösning
            på det här problemet. Det är vad vi har sagt.
          </note>
          <note type="speaker">
            Anf. 26 URBAN AHLIN (s) replik:
          </note>
          <note>
            Fru talman! Jag vet inte riktigt hur jag ska tolka
          </note>
          <note>
            Berit Jóhannessons svar, men jag väljer att tolka det den positiva
            vägen, att hon tar avstånd från Vänsterpartiledarens pacifistiska
            hållning när hon säger att
          </note>
          <note>
            FN:s säkerhetsråd inte har rätten att tolka FN-stadgan på det
            här viset. Jag tycker att det är bra om Berit
          </note>
          <note>
            Jóhannesson menar att FN har agerat riktigt här.
          </note>
          <note>
            Berit Jóhannesson säger att våld föder våld. Det är på det viset
            att när terrorattackerna skedde höll det här nätverket på att
            planera ytterligare terrorattacker i världen. Då är frågan: Ska
            vi i det internationella samfundet vara passiva och vänta på att
            dessa terrorister ska göra ytterligare attacker, eller ska vi
            agera?
          </note>
          <note>
            För mig är svaret ganska givet: Samfundet kan inte vara passivt,
            så i detta läge gjorde det internationella samfundet helt rätt.
            Man såg till att USA hade rätten till självförsvar. Av det skälet
            har bombningarna skett i Afghanistan för att slå ut al-Qaidas
            nätverks möjligheter att fortsätta med terrorattacker över världen.
          </note>
          <note>
            Och jag är tacksam över att man har uppnått det syftet.
          </note>
          <note>
            Anf. 27 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Urban Ahlin understryker, som alla talare har gjort
            här i dag, vikten av internationellt samarbete för att skapa en
            säkrare värld och för att, som han sade, rycka undan grunden för
            terrorism. Vi delar den uppfattningen allesammans här.
          </note>
          <note>
            Historiskt sett har Sverige inte alltid varit så väldigt aktivt
            på en del samarbetsområden. T.ex. hindrade svensk alliansfrihet
            Sverige vid bildandet av FN.
          </note>
          <note>
            Vi hade en diskussion på den tiden om ifall Sverige skulle kunna
            gå med i FN eller inte beroende på alliansfriheten, men vi fattade
            beslut om att göra det.
          </note>
          <note>
            Likadant var det med EU. Det tog lång tid innan vi blev medlemmar.
            Och nu har vi på bordet en diskussion om Natomedlemskap.
          </note>
          <note>
            Vi har ju alltmer samarbete, precis som Urban
          </note>
          <note>
            Ahlin underströk, med Nato. Det enda som återstår är de här ömsesidiga
            försvarsförpliktelserna, där majoriteten inte anser att vi kan
            gå med i Nato på grund av dessa. Då är min fråga: Anser Urban
            Ahlin att vi skulle kunna vara neutrala vid t.ex. ett överfall
            på något av EU-medlemsländerna eller skulle Sverige också ta en
            aktiv del i försvaret av ett sådant land?
          </note>
          <note type="speaker">
            Anf. 28 URBAN AHLIN (s) replik:
          </note>
          <note>
            Fru talman! K-G Biörsmark säger att vi inte har varit så aktiva
            i FN på grund av vår alliansfrihet och att vi var tveksamma och
            tvehågsna innan vi gick med. Det vet jag inte riktigt. Jag känner
            inte till det, det var långt före min tid. Men jag vet att Sverige
            kanske har varit det land som har varit mest aktivt i
          </note>
          <note>
            FN. Över 100 000 människor i Sverige har varit ute på olika FN-uppdrag,
            i fredsbevarande insatser osv.
          </note>
          <note>
            Jag tror att det är väldigt få länder som faktiskt kan visa en
            sådan aktivitet. Det är väl inte så dåligt av ett alliansfritt
            land att ha kunnat spela den rollen under många år och på det
            sättet ha stött FN.
          </note>
          <note>
            Jag håller med om att det är oerhört låg trovärdighet för att
            vi skulle kunna vara neutrala om ett annat
          </note>
          <note>
            EU-land skulle angripas. Vi är med i EU i en solidarisk gemenskap
            med de andra där vi naturligtvis inte kan stå likgiltiga inför
            vad som händer ett grannland eller ett annat land i EU. Men det
            behöver inte betyda att vi naturligtvis måste vara medlemmar av
            Nato. Vi är med i Europeiska unionen och samarbetar med den om
            att bygga upp en ordentlig krishanteringsförmåga, en civil och
            militär krishanteringsförmåga. Vi deltar på alla möjliga områden
            på de sätt vi kan utom just när det gäller artikel fem. Jag tycker
            att det är ganska självklart.
          </note>
          <note>
            Vi gör detta tillsammans med många andra länder i Europeiska
            unionen - och även andra europeiska länder - som är i samma situation.
            Jag tycker faktiskt att ansvaret ligger hos K-G Biörsmark att
            förklara varför vi ska göra detta nu, när vi faktiskt behandlar
            ett betänkande som visar att vi inte står inför någon risk för
            en invasion av en främmande stat. Varför ska vi gå med i Nato
            nu när hotet mot oss faktiskt har varit större tidigare? På vilket
            sätt skulle vår säkerhet stärkas i förhållande till den situation
            vi har i dag?
          </note>
          <note>
            Sverige har inget säkerhetsunderskott, K-G Biörsmark.
          </note>
          <note>
            Anf. 29 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det var ju i samband med starten av
          </note>
          <note>
            FN som vi - även då - hade bekymmer med vår neutralitetspolitik.
            Vi har ofta gömt oss bakom just det här begreppet, att vi ska
            vara neutrala. Därför har vi inte alltid varit så aktiva på de
            här områdena. Så var det också historiskt när FN bildades. Vi
            var tvungna att vänta ett år och fundera här i riksdagen på om
            vi skulle gå med eller inte. Sedan har vi varit mycket aktiva,
            och vi är mycket aktiva. Det är jättebra. Det är likadant med
            EU. Det tog lång tid där också. Nu när vi har kommit med är vi
            aktiva, och det är jättebra.
          </note>
          <note>
            Samma resonemang borde också kunna gälla Nato, där vi så att
            säga tövar och är med lite grann men inte är fullt aktiva. Fördelen
            med detta, Urban Ahlin, skulle vara att vi då är med i de rum
            och runt de bord där beslut fattas och diskussioner sker. Då kan
            vi vara med och påverka. Det är bakgrunden till resonemanget.
            Det borde väl även Urban Ahlin tycka är bättre; att kunna göra
            sin röst hörd fullt ut. Det borde vara bättre än att vara lite
            passiv, som i de andra exemplen, de historiska exempel som jag
            har tagit upp. Så har vi gjort tidigare.
          </note>
          <note>
            Då är det också lite konstigt, tycker jag, att man vill ha den
            här säkerhetspolitiken så att säga à la carte. Man vill vara med
            lite grann men inte fullt ut. Man vill inte vara med och ställa
            upp på § 5 och inte vara med och aktivt stödja andra länder som
            kommer i svårigheter. Vi har under många år, i decennier, under
            det kalla krigets tid förlitat oss på hjälp från väst. Det är
            det jag menar med just à la carte. Är det inte bättre att vi höjer
            vår röst och fullt ut går med som fullvärdiga medlemmar? Jag tror
            att det också skulle stärka svenskt självförtroende i de här frågorna.
            Det kan annars diskuteras och bli lite naggat i kanten på grund
            av att vi inte tar klar ställning.
          </note>
          <note type="speaker">
            Anf. 30 URBAN AHLIN (s) replik:
          </note>
          <note>
            Fru talman! Jag läste i Folkpartiets reservation meningen om
            att man tycker att det vore lämpligt om
          </note>
          <note>
            Sverige och Finland tillsammans med de tre baltiska staterna
            skulle ansöka om medlemskap. Så stod det något i stil med: Om
            finska folket så önskar förstås.
          </note>
          <note>
            Tydligen gäller inte den formuleringen det svenska folket. Vi
            vet att det finns en väldigt stark uppslutning bland svenska folket
            bakom den militära alliansfriheten och att man inte vill att vi
            ska gå med i Nato.
          </note>
          <note>
            Jag är glad över att Folkpartiet åtminstone tar hänsyn till den
            finska opinionen i den frågan.
          </note>
          <note>
            Nu är det på det sättet att vi samarbetar med Nato i fråga om
            alla dess möjliga strukturer utom just att ge en möjlighet till
            artikel fem. I alla andra strukturer är vi med. Vid alla andra
            beslut, vid alla andra bord, är vi med. Sanningen är ju, som Henrik
            Landerholm påpekade, att första gången artikel fem utlöstes var
            nu, efter terrorattacken. Under alla dessa år innan dess har aldrig
            artikel fem använts. Som jag ser det har alltså Sverige full tillång
            till alla de delar i Natos strukturer som vi behöver ha tillgång
            till. Vi har inget säkerhetsunderskott i dag. Vi har en möjlighet
            att samarbeta med Nato på väldigt många områden.
          </note>
          <note>
            Dessutom vågar jag påstå att den hållning som
          </note>
          <note>
            Folkpartiet har, att vi tillsammans med de tre baltiska länderna
            i dag skulle söka medlemskap i Nato, innebär en risk för att vår
            säkerhetspolitiska situation faktiskt skulle kunna försämras.
          </note>
          <note type="speaker">
            Anf. 31 HENRIK LANDERHOLM (m) replik:
          </note>
          <note>
            Fru talman! Jag noterar först av allt att varken försvarsministern
            eller utrikesministern ansett det mödan värt att försvara regeringens
            politik i denna debatt.
          </note>
          <note>
            Men jag nöjer mig väl med Urban Ahlin, som jag dessutom tar tillfället
            i akt att hälsa välkommen i utskottsordförandenas krets - om än
            något tidigt. Man kan kanske t.o.m. se fram emot en mer givande
            debatt med honom än med regeringens å tjänstens vägnar mer bokstavstrogna
            talesmän.
          </note>
          <note>
            Jag instämmer i mycket av det som Urban Ahlin har framfört, men
            jag har ett par frågor som jag vill ta upp. Jag vill inte föregripa
            partiledarsamtalen. Dem skulle jag från min utgångspunkt gärna
            se att Folkpartiet återvände till. Större än så torde inte motsättningarna
            vara. Eller om man uttrycker det så här:
          </note>
          <note>
            Bland de sex kvarvarande partierna torde väl motsättningarna
            vara minst lika stora som de skulle bli om även Folkpartiet inkluderades
            i kretsen. Det skulle vara positivt för Sverige om vi kunde hitta
            en gemensam doktrin att gå vidare utifrån.
          </note>
          <note>
            I samband med detta vill jag ställa en fråga till
          </note>
          <note>
            Urban Ahlin avseende den militära alliansfriheten.
          </note>
          <note>
            Från min utgångspunkt är det som det sammansatta utskottet har
            fastslagit i detta betänkande vad gäller begränsningarna för svenskt
            säkerhetspolitiskt samarbete oerhört väsentligt. Då undrar jag
            om det inte är
          </note>
          <note>
            Urban Ahlins uppfattning att den diskussion som förs kring den
            säkerhetspolitiska doktrinen i väl stor utsträckning utgår från
            negationen, dvs. från det självklara förhållandet att så länge
            vi inte är med i Nato omfattas vi inte av artikel fem. Borde det
            inte i stället vara rimligt att fokusera på och utgå från vad
            svensk säkerhetspolitik, inte minst i praktisk handling, i all
            den praktiska handling som jag tidigare här har redovisat i talarstolen,
            i verkligheten innebär? Det handlar om våra nationella säkerhetsintressen,
            vilka de är, vad vi gör och varför. Vore inte det bättre än att
            klä alliansfrihetens julgran med kulor som den varken är värd
            eller förtjänar?
          </note>
          <note type="speaker">
            Anf. 32 URBAN AHLIN (s) replik:
          </note>
          <note>
            Fru talman! Jag ber att få tacka för Henrik Landerholms gratulationer
            även om de är för tidiga.
          </note>
          <note>
            Riksdagen har ännu inte fattat några beslut vad gäller ordförandeskapet
            i utrikesutskottet. Jag tror att man ska vänta med sådana gratulationer
            tills besluten är fattade. Det har jag lärt mig under några år
            i politiken.
          </note>
          <note>
            Vad gäller den militära alliansfriheten och den nya doktrinen
            är det ju på det sättet att det här utskottsbetänkandet säger
            att vi har partiledaröverläggningar. Vi ska väl, precis som Marianne
            Andersson sade tidigare, kanske överlämna de diskussionerna åt
            partiledarna, överlämna åt dem att försöka hitta de nya formuleringar
            som på ett bättre sätt beskriver den säkerhetspolitiska situation
            som vi faktiskt befinner oss i.
          </note>
          <note>
            Jag håller med Henrik om att vår politik i dag är inriktad på
            ett samarbete, på en integration, på att vara med i ett solidariskt
            arbete tillsammans med andra nationer för att bygga upp en alleuropeisk
            säkerhetsordning. Det ska naturligtvis också synas i den säkerhetspolitiska
            doktrin som ska komma ut ur det här samarbetet. Självklart är
            det på det sättet.
          </note>
          <note>
            Men jag kan inte riktigt förstå varför Henrik Landerholm så enormt
            benhårt håller sig fast vid att han är rädd för ordet "möjlighet",
            alltså att det finns en möjlighet att vara neutral. Det är ju
            på det sättet. Är vi militärt alliansfria har vi möjligheten att
            ställa oss neutrala. Varför är det så farligt för Moderaterna
            att över huvud taget ha en liten hänvisning till att vi ska kunna
            vara det?
          </note>
          <note type="speaker">
            Anf. 33 HENRIK LANDERHOLM (m) replik:
          </note>
          <note>
            Fru talman! I detta hänseende är signalspråket av oerhört stor
            betydelse. Både orden neutralitet och alliansfrihet för problem
            med sig i dagliga säkerhetspolitiska umgänge som vi har med grannar
            och vänner med vilka vi samverkar och samarbetar. Jag tycker att
            det vore orimligt om neutraliteten fanns med i den svenska säkerhetspolitiska
            doktrinen helt enkelt därför att det är den mest osannolika av
            optioner som
          </note>
          <note>
            Sverige skulle kunna ställas inför. I folkrättslig bemärkelse
            har jag ingen anledning att inte ge Urban
          </note>
          <note>
            Ahlin rätt. Men denna möjlighet tillkommer faktiskt även ett
            Natoland som väljer att stå utanför det stöd till andra Natoländer
            som artikel 5 faktiskt innebär.
          </note>
          <note>
            För mig är det alltså bättre att beskriva säkerhetspolitiken
            som den faktiskt är i stället för att försöka klä den alliansfria
            julgranen med sådant som den inte förtjänar respektive att använda
            sådana ord som faktiskt ger en i grunden missvisande beskrivning
            och balansering av svensk säkerhetspolitik.
          </note>
          <note>
            Jag har ytterligare en kort fråga till Urban Ahlin, och den gäller
            frågan om baltiskt Natomedlemskap.
          </note>
          <note>
            Min fråga bygger på det krumbuktande och de omskrivningar som
            finns i utskottsbetänkandet, där utskottets majoritet beskriver
            detta som positivt, dvs. att vi inte ska sätta punkt för kalla
            krigets uppdelning förrän dessa länder också har förverkligat
            sina säkerhetspolitiska mål, och det stöder Urban Ahlin. Men det
            är ju just utifrån förutsättningen att detta är deras säkerhetspolitiska
            mål - Natomedlemskap. Om det var union med Vitryssland, medlemskap
            i terrorisnätverket al-Qaida eller medlemskap OSS som vore de
            baltiska ländernas egna säkerhetspolitiska mål, skulle
          </note>
          <note>
            Urban Ahlin då vara lika positivt inställd till de baltiska ländernas
            egna säkerhetspolitiska val och anse att detta skulle gagna också
            stabiliteten i vårt närområde och svensk säkerhet?
          </note>
          <note type="speaker">
            Anf. 34 URBAN AHLIN (s) replik:
          </note>
          <note>
            Fru talman! Först vill jag säga något om ordet neutralitet. Det
            är väl ändå på det sättet att man inte byter säkerhetspolitik
            som man byter skjorta, utan man försöker väl ändå att hålla något
            slags linje i den politik som har funnits?
          </note>
          <note>
            Jag tycker att det borde ha varit ett ganska litet offer från
            Henrik Landerholms sida att gå med på att man faktiskt kan stå
            för folkrätten, att ett militärt alliansfritt land faktiskt har
            rätten att förklara sig neutralt. Jag har inte gjort någon matematisk
            beräkning av det, men jag skulle tro att Sverige i dag faktiskt
            är neutralt i ett flertal av de konflikter som finns över världen.
            Jag tror inte att vi står upp för någon sida t.ex. i konflikten
            mellan Etiopien och Eritrea osv.
          </note>
          <note>
            Henrik Landerholm har ett väldigt snävt synsätt, att det hela
            tiden handlar om vårt gränsområde. Vår säkerhetspolitik syftar
            ju till att vi ska främja global säkerhet över hela världen. Det
            är klart att jag inte tycker att det är så konstigt om vi har
            haft en doktrin på det sätt som vi har i dag, och när vi går över
            till något nyare ändå har en sådan koppling, om man är militärt
            alliansfri, till den möjligheten. Men, som
          </note>
          <note>
            Marianne Andersson sade, låt våra partiledare få jobba med denna
            fråga och se om de kan komma fram till någonting som vi kan vara
            överens om.
          </note>
          <note>
            När det gäller det baltiska medlemskapet har vi ju haft den här
            diskussionen ganska många gånger i denna kammare. Nu är det så
            att Sverige inte är Natomedlem. Sverige är medlem i Europeiska
            unionen, och där har vi på alla möjliga sätt försökt att föra
            fram balternas möjlighet till ett medlemskap så fort som möjligt,
            ibland med stöd från moderaterna och ibland inte med stöd från
            moderaterna. Jag minns när
          </note>
          <note>
            Carl Bildt snabbt sprang EU-kommissionens ärenden och inte ville
            ha med alla baltiska länder i t.ex. Fregattan. Jag vet inte riktigt
            vad Henrik Landerholm är ute efter. Vi har gett dem ett starkt
            suveränitetsstöd, och vi hjälper till att bygga upp en stark totalförsvarsförmåga
            i dessa länder för att de ska ha en reell möjlighet att välja
            säkerhetspolitisk väg. Vilken väg de väljer är upp till parlamenten
            i de baltiska länderna.
          </note>
          <note type="speaker">
            Anf. 35 STEN TOLGFORS (m):
          </note>
          <note>
            Fru talman! Attackerna mot Washington och New
          </note>
          <note>
            York var det värsta anfallet mot demokratin i västvärlden sedan
            andra världskriget. USA har aldrig tidigare utsatts för anfall
            på egen mark av det slag som nu har ägt rum. Attacken mot Pearl
            Harbour, som i Sverige beskrivs som en parallell till attacken
            i
          </note>
          <note>
            New York, riktades mot militära installationer. I New
          </note>
          <note>
            York riktades terroristernas våld i stor medvetenhet om den panik
            som detta skapar i samhället och ekonomin enbart och uteslutande
            mot civila män, kvinnor och barn. I den meningen var attacken
            inte urskillningslös, som Urban Ahlin tidigare sade. Vi ser tvärtom
            en ny terror både i detta mål och i skala.
          </note>
          <note>
            Det är en annan värld efter den 11 september. Det har visats
            med tragisk tydlighet att det finns organisationer och möjligen
            också stater som kan och vill skada världens demokratier. Dagens
            hot mot internationell fred och säkerhet klarar inget land att
            hantera på egen hand. Det är en viktig insikt för Sverige.
          </note>
          <note>
            Terrorn är ett gemensamt problem.
          </note>
          <note>
            En lång skala av åtgärder behövs. Utbyte av information från
            personella källor, signalspaning och satellitspaning mellan underrättelsetjänster,
            utbyte av polisinformation och konkreta insatser vid enskilda
            fall av gränsöverskridande terrorism, samarbete för att bryta
            terrorns finansiella styrka, ekonomiska sanktioner mot länder
            som på olika sätt stöder terrorgrupper, samarbete kring internationell
            flygsäkerhet och gemensamt agerande och stöd vid insatser i enlighet
            med FN-stadgans principer är alla exempel på nödvändig internationell
            samverkan.
          </note>
          <note>
            Attackerna mot USA var krigshandlingar. Säkerhetsrådet har konstaterat
            att terrordåden var att se som hot mot internationell fred och
            säkerhet och att USA
          </note>
          <note>
            äger rätten till självförsvar, på egen hand eller kollektivt.
          </note>
          <note>
            I den allians mot terrorism som USA initierat ingår en rad muslimska
            länder, inte minst eftersom extremismen strävar efter makt i muslimska
            länder.
          </note>
          <note>
            Det är en aspekt som är bortglömd i den svenska debatten. De
            fundamentalister som använder våld i västvärlden är ett hot främst
            mot människor i sina egna länder.
          </note>
          <note>
            USA har i Kosovo, Kuwait och Bosnien försvarat muslimer mot övergrepp,
            etnisk rensning och folkmord.
          </note>
          <note>
            Det finns anledning att frukta att vi inte har sett slutet på
            terrorn. Händelserna den 11 september var inte isolerade utan
            hade föregåtts av en rad attacker mot amerikanska mål i t.ex.
            Afrika och USA under tidigare år. Dåden i USA planerades flera
            år i förväg, och kan därmed inte heller, vilket sagts i den svenska
            debatten, ha varit riktade mot George Bushs utrikespolitik, eftersom
            han inte ens var presidentkandidat när dåden planerades.
          </note>
          <note>
            Även om baserna fallit i Afghanistan och terrornätverket därmed
            försvagats finns aktiva celler i och utanför landet. Terrorn kan
            drabba också här. USA
          </note>
          <note>
            var en symbol, men vi kan också drabbas.
          </note>
          <note>
            Aktionerna som nu sker måste inriktas på att se till att terroristerna
            inte kan slå till igen. Det är naivt att som Vänsterpartiet tro
            att terrorn upphör av sig själv.
          </note>
          <note>
            Fru talman! Det är också en viktig poäng att det inte går att
            förklara terroristers agerande med västerländska politiska ögon,
            eftersom de per definition inte resonerar på det sätt som demokrater
            gör.
          </note>
          <note>
            Enskilda terrorister kan komma från många olika länder, men det
            är bara ett fåtal länder som aktivt stöder terrorister och därmed
            är medansvariga för dåden. Dessa länder ger terroristerna möjlighet
            att träna, ha baser, finansiera sin verksamhet och planera terror
            utifrån sina territorier. De länder som samarbetar med och understöder
            terrorismen är alla ickedemokratiska länder med stort internt
            förtryck och skriande sociala orättvisor.
          </note>
          <note>
            Terrordåden den 11 september utfördes inte av en organisation
            vars mål eller drivkraft det är att utrota fattigdom eller förtryck
            i världen. Tvärtom har civilbefolkningen i Afghanistan drabbats
            mycket hårt av denna organisations och dess medlöpares förtryck.
          </note>
          <note>
            Utveckling i ekonomisk eller annan mening är omöjlig att förena
            med hårt förtryck av civilbefolkningen, grova kränkningar av mänskliga
            fri- och rättigheter, nedtryckning av kvinnor och krig.
          </note>
          <note>
            Terrorn kan inte hindras av biståndsinsatser, eftersom målet
            för terrorn inte är fattigdomsbekämpning.
          </note>
          <note>
            Däremot, men det är delvis en annan sak, är biståndsinsatser
            nödvändiga för att bygga upp drabbade länder och undanröja den
            fattigdom som utgör grund för folkligt stöd, för uppgivenhet och
            för extrema organisationer.
          </note>
          <note>
            Fru talman! Även om det bedöms som mindre sannolikt att terrorister
            i dag har tillgång till kärnvapen, trots vad de själva säger,
            så är risken att olika grupper får tillgång till kemiska och biologiska
            stridsmedel. Massförstörelsevapen är ett allvarligt hot i terroristers
            händer.
          </note>
          <note>
            Låt mig säga att det oroar mig att Sverige är på väg att ha ett
            försvar som varken fullt ut klarar den gamla tidens hot eller
            förmår att möta de nya med socialdemokratisk försvarspolitik.
          </note>
          <note>
            Vi ser att utöver de etablerade kärnvapenmakterna finns det ett
            antal länder som beräknas ha kapacitet att framställa kärnvapen.
          </note>
          <note>
            Risken för fortsatt spridning av kunnande och teknik också till
            terrornätverk eller skurkstater är reellt existerande. Det är
            befogat att USA och andra demokratier försöker skydda sig. Ett
            exempel på ett sådant skydd är skapandet av ett gemensamt försvar
            mot missiler med massförstörelsevapen.
          </note>
          <note>
            Efter den 11 september framstår behovet av ett försvar mot missilattacker
            från terrorister eller skurkstater ännu tydligare. Ett av argumenten
            mot ett sådant försvar har ju varit att ingen skulle vara dum
            nog att rikta massförstörelseattacker mot civila i västvärlden.
            Men detta har, tragiskt nog, visat sig vara i grunden fel. Kriget
            kan komma till hemmaplan, i Nordamerika eller i Europa, på ett
            sätt som för bara en kort tid sedan var otänkbart.
          </note>
          <note>
            Hittills har diskussionen om ett gemensamt missilförsvar fokuserats
            på hoten från missiler med just kärnvapen, men även kemiska och
            biologiska vapen kan hota civilbefolkningen. Det minns vi från
          </note>
          <note>
            Gulfkriget.
          </note>
          <note>
            En av regeringen förbisedd aspekt är att hot med massförstörelsevapen
            skulle kunna användas för att hindra och stoppa krishanteringsinsatser.
          </note>
          <note>
            Ett gemensamt missilförsvar handlar därför inte bara om att skydda
            våra länders civilbefolkning mot terrorangrepp. Lika viktigt är
            att hindra att FN, världssamfundet, och EU försätts i en utpressningssituation
            som omöjliggör krishanteringsinsatser och upprätthållande av internationell
            fred och säkerhet.
          </note>
          <note>
            Skurkstater eller terrorister får inte tillåtas diktera villkoren
            för EU:s eller FN:s fredsinsatser, för då riskerar mandaten från
            FN:s säkerhetsråd att förbli ouppfyllda. Av denna anledning är
            diskussionen om ett gemensamt missilförsvar också i Sveriges intresse.
          </note>
          <note>
            Sverige har, som Urban Ahlin tidigare redogjort för, varit ett
            av de mer aktiva länderna vid internationell krishantering.
          </note>
          <note>
            I samarbete med Europa och Ryssland kan grunden för ett gemensamt
            missilförsvar finnas. President
          </note>
          <note>
            Bush har inbjudit "vänner och allierade", inklusive
          </note>
          <note>
            Ryssland, till en diskussion om ett gemensamt framtida heltäckande
            missilförsvar. Detta är det viktiga.
          </note>
          <note>
            Det är ju hur ett missilförsvar byggs och vilka som omfattas
            som avgör vilka effekterna politiskt blir av ett sådant missilförsvar.
          </note>
          <note>
            Regeringen måste vakna upp och se en ny värld där USA, Ryssland
            och världens demokratier också faktiskt har gemensamma säkerhetsintressen.
            Presidenterna Bushs och Putins deklarationer nyligen om en drastisk
            kärnvapennedrustning visar just detta. Det är paradoxalt att den
            svenska regeringens inställning till missilförsvar har varit betydligt
            mer avvisande och kategorisk än den ryska regeringens.
          </note>
          <note>
            Sverige ska inte söka bevara det kalla krigets terrorbalans och
            avvisa defensiva åtgärder för att försvara länder och befolkningar
            mot attacker med massförstörelsevapen. Missilförsvaret är, tvärtemot
            vad majoriteten skriver, ett svar på upprustning med massförstörelsevapen
            och missiler i omvärlden - inte en orsak till upprustning.
          </note>
          <note>
            Verkligheten har sprungit förbi ABM-avtalet i dess nuvarande
            form. USA och Ryssland har båda intresse av att revidera det.
            Det är också de som avgör avtalets framtid, inte Sverige.
          </note>
          <note>
            Det är ganska lätt att se det politiska intresse som
          </note>
          <note>
            Ryssland skulle kunna ha både av att se över avtalet och av att
            eventuellt bygga ett försvar tillsammans med Europa och USA. Det
            är orimligt att, som den svenska regeringen gör, a priori fördöma
            byggandet av ett missilförsvar.
          </note>
          <note>
            Fru talman! Behovet av en ny neutralitetskommission kvarstår.
            Våra farhågor inför problemen med regeringens alternativ till
            en ny kommission riskerar dessvärre att besannas. Majoriteten
            försöker bortse från att man i betänkande 2000/01:UU4 skriver
            följande angående neutralitetsutredaren Ekéus uppdrag:
          </note>
          <note>
            "För att tillgodose behovet av parlamentarisk insyn menar utskottet
            att det är viktigt att riksdagens partier ges möjlighet att följa
            utredningsarbetet t.ex. genom att en parlamentarisk referensgrupp
            knyts till utredningen i denna del." I direktiven står samma sak,
            att riksdagens partier ska ges möjlighet att följa utredningens
            arbete.
          </note>
          <note>
            På den borgerliga sidan konstaterar vi gemensamt att så har inte
            skett, trots vad majoriteten skriver.
          </note>
          <note>
            Utifrån detta kan följande konstateras: Antingen har utredningens
            arbete, trots att direktiven kom för mer än ett år sedan, inte
            kommit i gång ännu - då finns risken att det blir ett hastverk
            - eller också har utredningsarbetet fortgått men utan att partierna
            getts möjlighet att följa arbetet. Då är det ett brott mot direktivet.
            Något annat alternativ gives icke.
          </note>
          <note>
            Förutsättningarna för granskning av tiden mellan år 1969 och
            år 1989 måste vara lika goda som för den första neutralitetskommissionen.
            Det skulle innebära följande:
          </note>
          <note>
            · Utredningen bör vara en huvuduppgift för den som utreder. Så
            har nu inte varit fallet.
          </note>
          <note>
            · Utredningen måste ha ett starkt och tydligt mandat med ett
            brett stöd i riksdagen. Så har inte varit fallet.
          </note>
          <note>
            · Den tid som utredningen har till sitt förfogande måste vara
            tillräcklig. Så har inte varit fallet.
          </note>
          <note>
            · Också i övrigt måste de resurser som utredningen har till sitt
            förfogande vara rimliga.
          </note>
          <note>
            Regeringens alternativ till en ny neutralitetskommission motsvarar
            inte dessa krav. Också de orimligheter i hanteringen av frågan
            som socialdemokraterna demonstrerat riskerar att drabba utredningens
            trovärdighet. Vi sökte partiledaröverläggningar för att nå en
            bred enighet om formerna för en ny kommission - på det sätt som
            föregick den första neutraliteskommissionen, då direktiv och förutsättningar
            diskuterades mellan dåvarande statsministern Bildt och Ingvar
          </note>
          <note>
            Carlsson. Men socialdemokraterna avvisade detta.
          </note>
          <note>
            Därtill körde de över de borgerliga partierna i riksdagen i både
            form- och sakfrågan.
          </note>
          <note>
            Trots att frågan inte ens var med på dagordningen för utrikesutskottets
            möte våren 2000 valde socialdemokraterna att under votering driva
            igenom att beslut skulle fattas. Där skulle man avvisa en ny kommission.
          </note>
          <note>
            Tidigare på våren 2000 bordlade utrikesutskottet frågan på socialdemokratiskt
            initiativ därför att man ville studera Rolf Ekéus direktiv innan
            frågan avgjordes i utskottet. Men eftersom Ekéus ännu inte hade
            fått några direktiv och regeringen närmast dagligen framträdde
            i medierna med nya besked om hur direktiven skulle se ut kunde
            socialdemokraternas studier av direktiven knappast ha varit slutförda
            när man ändå bestämde sig för att driva igenom beslutet.
          </note>
          <note>
            Riksdagen hölls i okunnighet. Varken utrikesutskottet eller riksdagen
            som helhet informerades om hur regeringen hade tänkt sig Ekéus
            utredning. Detta är inte acceptabelt. Det rimliga hade varit att
            utrikesutskottet hade fått veta hur uppdraget såg ut och fått
            veta förutsättningarna för utredningen innan ställning togs.
          </note>
          <note>
            Socialdemokraternas framdrivna beslut i utskottet framstår som
            ännu konstigare i ljuset av att yrkandet om neutralitetskommissionen
            ingick i ett större betänkande som bara preliminärjusterades och
            deljusterades våren 2000. Slutjustering skedde först i mars
          </note>
          <note>
            2001.
          </note>
          <note>
            När det gäller hela denna soppa har det sedan låtit som att riksdagens
            majoritet valde att i stället för en ny neutralitetskommission
            förorda att ubåtsutredaren
          </note>
          <note>
            Rolf Ekéus skulle få ett vidgat uppdrag. I stället radiostyrdes
            majoriteten av regeringen.
          </note>
          <note>
            Ekéus utredning skulle ha varit färdig om några veckor, men utan
            att regeringen beviljat förlängning har det nu sagts att den ska
            komma i slutet av första halvåret 2002. Från den borgerliga oppositionens
            sida kommer vi att noga följa såväl dess former som dess innehåll.
          </note>
          <note type="speaker">
            Anf. 36 URBAN AHLIN (s) replik:
          </note>
          <note>
            Fru talman! Jag tänkte redovisa lite grann om
          </note>
          <note>
            ABM-avtalet och diskussionerna om ett missilförsvar.
          </note>
          <note>
            När Sten Tolgfors säger att den svenska regeringen varit hårdare
            i tonen mot USA än vad t.o.m.
          </note>
          <note>
            Ryssland har varit tycker jag att han tar till överord.
          </note>
          <note>
            Ryssland har faktiskt ibland hotat med att gå ur olika avtal.
            Man har försökt träffa överenskommelser med andra länder, allt
            för att sätta press gentemot USA
          </note>
          <note>
            och säga: Ni får inte bryta detta unilateralt.
          </note>
          <note>
            Så har Sverige inte gjort, utan vi har påtalat farhågorna kring
            ett unilateralt brytande av ABM-avtalet.
          </note>
          <note>
            Vad vi då främst syftat till är egentligen inte relationen Ryssland-USA
            och terrorbalansen där, utan det handlar om att ett brytande av
            ABM-avtalet också ger argument för Kina och andra att fortsätta
            med sin upprustning av sina kärnvapenarsenaler för att på det
            sättet kunna möta ett missilförsvar.
          </note>
          <note>
            Jag tycker att detta är en viktig fråga och menar att det är
            oerhört bra att Putin under den senaste tiden haft en lite annan
            inställning. Det är också bra att
          </note>
          <note>
            George W Bush sagt att han är beredd att ha en dialog och en
            diskussion om hur ett missilförsvar kan se ut i framtiden. Dock
            oroas jag. Jag delar alltså inte Sten
          </note>
          <note>
            Tolgfors fantastiska hyllning om att allting går så oerhört smärtfritt
            här.
          </note>
          <note>
            Vi har haft en mängd toppmöten mellan Putin och
          </note>
          <note>
            Bush där det innan sagts: Nu har man snart en lösning på detta.
            Nu kommer man att komma överens om
          </note>
          <note>
            ABM-avtalet. Nu har man snart kommit överens om än det ena, än
            det andra.
          </note>
          <note>
            Vi ser dock inget resultat av detta. Det finns ganska många oroande
            tecken på att det kanske inte är så enkelt att lösa de här frågorna.
          </note>
          <note>
            Ryssland kanske kräver en hel del för att kunna gå med på att
            man ska skrota ABM-avtalet. Visst är det i olika avseenden ganska
            obsolet. Ryssland och USA
          </note>
          <note>
            står inte mot varandra, som de gjorde en gång i tiden under terrorbalansen
            - det har Sten Tolgfors rätt i.
          </note>
          <note>
            Men en viss försiktighet tycker jag man ändå kan kräva.
          </note>
          <note type="speaker">
            Anf. 37 STEN TOLGFORS (m) replik:
          </note>
          <note>
            Fru talman! Om det ändå hade varit så väl att Urban Ahlin hade
            varit korrekt i det han nu redovisade.
          </note>
          <note>
            Det står i majoritetens skrivning att utskottet ser därför positivt
            på att regeringen riktat en uppmaning till
          </note>
          <note>
            USA att ompröva projektet. Det är inte alls så att man från socialdemokraternas
            sida är försiktig. Man har försökt göra politik inte minst på
            hemmaplan av detta och vänt sig entydigt mot USA, och man har
            försökt diskontera den ryska reaktionen, som dessutom har gjorts
            på ett felaktigt sätt. Samtidigt noterar man i utskottets text
            att utvecklingen går ungefär den väg som jag redogör för, men
            man drar ändå slutsatsen att hela missilförsvarsdiskussionen ska
            avbrytas. Det är för mig fullständigt obegripligt.
          </note>
          <note>
            Man redogör för att president Putin har visat en försiktig förhandlingsvilja.
            Man redogör för att man har kopplat neddragningar i de strategiska
            kärnvapenarsenalerna till utvecklandet av ett missilförsvar.
          </note>
          <note>
            Man skriver att bägge parter har accepterat möjligheten att kombinera
            en revision av avtalet med neddragningar i de strategiska kärnvapenarsenalerna.
          </note>
          <note>
            Detta är precis vad vi moderater har försökt säga, att missilförsvaret
            när det gäller Ryssland och USA
          </note>
          <note>
            och särskilt ensidiga deklarationer för USA är förutsättning
            för nedrustning. Är man skyddad mot anfall behöver man ha mindre
            av andra slags förmåga. Socialdemokraterna har förnekat detta.
            Vi säger att missilförsvaret inte driver upprustning utan det
            är ett svar på upprustning som skett i en rad olika länder, jag
            behöver inte gå in på dem här och nu. Det är dessutom efter den
            11 september högaktuellt därför att risken för anfall av massförstörelsevapen
            från terrororganisationer eller "skurkstater" dessvärre verkar
            mer reell nu än tidigare.
          </note>
          <note type="speaker">
            Anf. 38 URBAN AHLIN (s) replik:
          </note>
          <note>
            Fru talman! När man blandar in strategiska kärnvapen, visserligen
            gör man det i en del uttalanden om resolutioner, vill jag säga
            att lägg märke till att Bush långt innan han startade dialogerna
            med ryssarna sagt att han unilateralt är beredd att skära ned
            sitt kärnvapenprogram. Varför gör han det? Jo, han vill satsa
            pengarna på något annat. Putin är också i desperat behov av att
            dra ned antalet strategiska kärnvapen, för han vill också ha pengar
            till annat. Jag är inte alls säker på att missilförsvaret har
            med saken att göra.
          </note>
          <note>
            Det är en risk i att unilateralt bryta ABM-avtalet.
          </note>
          <note>
            Det är inte bara mellan Ryssland och USA det står.
          </note>
          <note>
            Det handlar också om global säkerhet. Det kan få effekter för
            Asien så att länder där känner sig tvingade att öka på sitt kärnvapeninnehav
            för att kunna klara ett hot mot ett missilförsvar som amerikanerna
            startat upp.
          </note>
          <note>
            Jag välkomnar den här dialogen och diskussionen.
          </note>
          <note>
            Jag hoppas att det också kommer väldigt bra utav den. Jag tycker
            intet att det finns anledning att redan nu utgå från att det kommer
            att bli så fantastiskt lyckat som Sten Tolgfors tror.
          </note>
          <note type="speaker">
            Anf. 39 STEN TOLGFORS (m) replik:
          </note>
          <note>
            Fru talman! Det finns framför allt ingen anledning att utgå från
            att det kommer att bli så misslyckat som socialdemokraterna tror.
            Ni har ju fått fel på varje punkt som ni hittills har kritiserat.
            Om Urban Ahlin inte är säker på att nedrustningen har med missilförsvaret
            att göra, varför skriver majoriteten precis det jag har redovisat,
            att det finns en koppling mellan missilförsvaret och neddragning
            av de strategiska kärnvapnen och samtal mellan Bush och Putin?
            Detta går att läsa i betänkandet. Då tycker Urban Ahlin inte så
            som han har varit med och skrivit i betänkandet.
          </note>
          <note>
            Urban Ahlin säger att Bush neddragningar inte har med detta att
            göra. Han har själv talat i de termerna.
          </note>
          <note>
            Det har ni också redogjort för i betänkandet.
          </note>
          <note>
            Jag tycker att det är väldigt viktigt att invända mot
          </note>
          <note>
            Urban Ahlins formuleringar om hotet från ett missilförsvar i
            Asien - hot från ett försvar! Ett land som
          </note>
          <note>
            Folkrepubliken Kina har genomfört en ganska betydande kärnvapenupprustning
            de senaste åren med stor tysthet från den svenska regeringen,
            som annars är väldigt pigg på att kritisera just kärnvapen. Man
            har drivit ett avancerat missilprogram. Man kan i framtiden nå
            även den amerikanska kontinenten och Europa med sina missiler.
            Man har skaffat sig en MIRV-
          </note>
          <note>
            kapacitet, och man har upprustat också vad gäller medeldistansrobotarna.
            Man har tidvis bedrivit en betydande missilupprustning i t.ex.
            Taiwansundet. Så talar Urban Ahlin i stället om hotet från kärnvapen,
            från Nordkorea eller Folkrepubliken Kina, om hotet från ett försvarssystem
            som är tänkt att skydda demokratier mot massförstörelsevapen.
            Det är verkligen uppochnedvända världen
          </note>
          <note>
            Men jag välkomnar det Urban Ahlin gör här i dag.
          </note>
          <note>
            Vad han försöker göra är att flytta positionen för socialdemokraterna
            från ett ensidigt och, tycker jag, ganska antiintellektuellt nej-sägeri
            som försvar av egentligen bara terrorbalansen från kalla kriget
            till att se mera av gemensamma möjligheter, se att det här handlar
            om nedrustning av strategiska kärnvapen, om försvar mot "skurkstater"
            och försvar mot terroristorganisationer och massförstörelsevapen.
          </note>
          <note>
            Låt oss bygga dialogen på detta i framtiden, Urban Ahlin.
          </note>
          <note type="speaker">
            Anf. 40 MURAD ARTIN (v):
          </note>
          <note>
            Fru talman! Det är ett känt faktum att svenska neutralitetspolitiken
            och alliansfriheten spelat en viktig roll. När vi ser tillbaka
            på historien kan vi konstatera att Sverige har kunnat fungera
            som länk mellan stridande parter i olika internationella konflikter
            som kontakt- och fredsmäklare, alltifrån andra världskriget och
            kriget mellan Finland och Sovjet till konflikten mellan Palestina
            och Israel - om man så vill säga: från Kollontaj till Arafat.
            Det som gjort att
          </note>
          <note>
            Sverige kunnat spela denna roll är vårt internationella anseende.
            Dess källsprång är alliansfrihet och neutralitet.
          </note>
          <note>
            Sverige har i årtionden aktivt deltagit i FN:s krishantering,
            både den civila och den militära. De svenska insatserna i Kongo,
            på Cypern och i Mellanöstern är väl kända.
          </note>
          <note>
            I dessa sammanhang har Sverige åtnjutit stort förtroende just
            på grund av neutraliteten och alliansfriheten. Sverige har inte
            kunnat misstänkas för att gå någon annan makts eller någon stormakts
            ärende.
          </note>
          <note>
            Sverige har varit trovärdigt, Sverige har kunnat tjäna freden.
          </note>
          <note>
            Förenta nationerna tillkom dock i en värld som hade två mycket
            tydliga särdrag. Det ena var inledningen till det kalla kriget.
            Det andra var att världen
          </note>
          <note>
            1945 inte var avkoloniserad. Dessa två särdrag satte stark prägel
            på FN:s utformning som organisation.
          </note>
          <note>
            Den tidens stormakter fick en dominerande roll i FN.
          </note>
          <note>
            De fattiga kolonierna eller före detta kolonierna fick en underordnad
            ställning.
          </note>
          <note>
            I dag är detta en försvunnen värld. Det kalla kriget är slut.
            Det finns bara en koloni kvar, Västsahara som lever under Marockos
            dominans. Men FN:s organisatoriska struktur är i huvudsak densamma.
            Stormakterna dominerar och dominerar det viktigaste organet, säkerhetsrådet.
            Världens fattiga länder spelar fortfarande en underordnad roll.
          </note>
          <note>
            Fru talman! Världsbanken och IMF har i dag övergivit sin tidigare
            politik med s.k. strukturanpassningsprogram som innebar nedskärningar
            i ländernas statsapparater som inte sällan fick svåra sociala
            följder. Detta bidrog till att öka de ekonomiska klyftorna både
            mellan olika länder och inom olika länder. Följden av denna utveckling
            blev naturligtvis starka sociala motsättningar och en fördjupad
            social oro. Ur fattigdom och okunnighet växer de fenomen fram
            som vi de senaste månaderna fått vederfaras på ett mycket kännbart
            sätt - terrorism och krig.
          </note>
          <note>
            Sedan en tid har Världsbanken, IMF och FN satt fattigdomsbekämpningen
            högst på dagordningen.
          </note>
          <note>
            Man har insett vad som är det verkliga problemet för världens
            folk. För att komma till rätta med det krävs inte bara ett officiellt
            erkännande av rådande förhållanden utan en lång rad åtgärder.
            Det handlar om jämlika handelsvillkor, skuldavskrivningar, tillträde
            till marknaden för de fattiga länderna, samordning av globala
            finansiella institutioner, bistånd m.m.
          </note>
          <note>
            Vad stormakterna gör spelar naturligtvis stor roll.
          </note>
          <note>
            Men det är knappast rimligt att stormakterna ska bestämma vad
            som ska göras. Då blir det beslut över fattiga länders och fattiga
            människor huvuden.
          </note>
          <note>
            De fattiga måste vara med när viktiga och avgörande beslut fattas.
            Det torde inte räcka med att några av dem då och då gästspelar
            under en tvåårsperiod i säkerhetsrådet. Världens fattiga måste
            ha ett ökat politiskt inflytande över världsutvecklingen. Detta
            har framhållits i den s.k. Carlsson-Ramphal-rapporten.
          </note>
          <note>
            Fru talman! Den senaste tidens utveckling har visat att nödvändigheten
            av omfördelning av världens resurser under ledning av ett reformerat
            FN är större än vi kanske anade bara för några månader sedan.
          </note>
          <note>
            Inför ett sådant arbete bör Sverige inte sitta i knät på någon
            militär allians utan behålla sin neutralitet och trovärdighet.
          </note>
          <note>
            Mot bakgrund av detta blev jag naturligtvis något oroad av den
            socialdemokratiska partiledningens hållning vid den socialdemokratiska
            partikongressen.
          </note>
          <note>
            Man ville helt enkelt slopa neutraliteten. Kongressen gick inte
            med på det. Neutraliteten blev kvar, något som vi givetvis välkomnar.
          </note>
          <note>
            Fru talman! En annan sida av den svenska neutralitetspolitiken
            är vårt förhållande till våra grannländer. De bittra åren som
            sovjetrepubliker har gjort att de baltiska staterna har sökt medlemskap
            i Nato.
          </note>
          <note>
            Sovjet existerar i dag inte längre. Man kan ha synpunkter på
            lämpligheten av de baltiska staternas säkerhetspolitiska orientering.
            På den punkten vill
          </note>
          <note>
            Vänsterparitet i enlighet med neutralitetsprincipen och av respekt
            för de baltiska ländernas självbestämmanderätt helt lämna beslutet
            i de baltiska staternas händer. Det är deras sak.
          </note>
          <note type="speaker">
            Anf. 41 URBAN AHLIN (s) replik:
          </note>
          <note>
            Fru talman! Jag har en fråga till Murad Artin. Han redogjorde
            mycket väl för fattigdomen i världen. Men han sade också något
            konstigt om att vi hade sett resultatet av denna fattigdom under
            den senaste tiden med anledning av händelserna i Afghanistan.
          </note>
          <note>
            Murad Artin påpekade mycket riktigt att FN,
          </note>
          <note>
            Världsbanken och andra organisationer sätter utrotandet av världsfattigdomen
            främst på sin dagordning.
          </note>
          <note>
            Anser Murad Artin att Usama bin Ladin har samma prioritering?
          </note>
          <note type="speaker">
            Anf. 42 MURAD ARTIN (v) replik:
          </note>
          <note>
            Fru talman! Nej, det anser jag inte.
          </note>
          <note>
            Anf. 43 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag vill bara ta upp en sak som Murad
          </note>
          <note>
            Artin nämnde om Sveriges roll i världen. Han sade att vi har
            kunnat spela en större roll därför att vi har varit neutrala.
            Visst har Sverige spelat en viktig roll i olika sammanhang. Men
            jag är inte så säker på att det har varit under förutsättning
            att vi har varit neutrala.
          </note>
          <note>
            Murad Artin nämnde själv Mellanöstern som exempel. Vad är det
            som har hindrat Norge som medlem i Nato att vara ett aktivt stöd
            i Mellanösternpolitiken? Jag har en känsla av att Norge har varit
            väl så aktivt och haft ett stort inflytande genom Osloprocessen
            och på annat sätt, trots att man är medlem i en allians? Så vad
            skulle hindra Sverige från att spela en aktiv roll, även om vi
            var med i militäralliansen Nato?
          </note>
          <note type="speaker">
            Anf. 44 MURAD ARTIN (v) replik:
          </note>
          <note>
            Fru talman! Den svenska neutralitetspolitiken har haft som utgångspunkt
            vikten av självständighet och trovärdighet för ett litet land
            att kunna stå upp för olika länders och folks intressen.
          </note>
          <note>
            Jag hävdar, och det är Vänsterpartiets uppfattning, att denna
            princip är viktig. Alliansfriheten är viktig för oss.
          </note>
          <note>
            Jag tog upp flera exempel, bl.a. Mellanöstern, där
          </note>
          <note>
            Sverige har varit aktivt. I och för sig har också Norge varit
            aktivt i denna fråga. Men Sverige uppfattas som ett alliansfritt
            land, som att vi står för just de små folkens intressen och som
            att vi inte bara går någon annans ärenden.
          </note>
          <note>
            Anf. 45 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag tycker att Murad Artins resonemang haltar betänkligt.
            Att det skulle vara en förutsättning för ett land att spela en
            aktiv roll i världen på grund av alliansfriheten diskriminerar
            på något sätt alla andra länder som är med i olika allianser att
            föra en sådan aktiv politik. I verkligheten stämmer inte det resonemanget.
          </note>
          <note>
            Vi har en självbild av att vi är väldigt aktiva på det internationella
            planet, och det är vi. Men lite blygsamhet vore nog klädsamt.
            Vi är inte ensamma aktörer, och det är inte på grund av alliansfriheten
            utan det är många andra orsaker som gör att vi är aktiva. Att
            säga att det beror på alliansfriheten förminskar på något sätt
            andra länders aktivitet och möjlighet att påverka.
          </note>
          <note>
            Jag tror inte, som sagt, att Sverige skulle få en mindre röst
            på grund av att vi med i en allians. Det visar inte minst mitt
            exempel om Norge och Mellanöstern.
          </note>
          <note type="speaker">
            Anf. 46 MURAD ARTIN (v) replik:
          </note>
          <note>
            Fru talman! Det är en stor fördel att Sverige är alliansfritt
            när det gäller t.ex. andra länders deltagande i
          </note>
          <note>
            FN. Jag tror att Sverige kommer att spela den roll som vi har
            gjort och gör därför att vi är alliansfria och för en neutralitetspolitik
            som innebär alliansfrihet i fred och neutralitet i krig.
          </note>
          <note type="speaker">
            Anf. 47 CARINA HÄGG (s):
          </note>
          <note>
            Fru talman! Fred- och säkerhet för vårt eget land är ett övergripande
            mål för den svenska säkerhetsoch försvarspolitiken. Därtill kommer
            även som ett grundläggande mål att solidariskt bidra till en fredligare
            utveckling i omvärlden.
          </note>
          <note>
            Urban Ahlin har i dag på ett bra sätt företrätt majoriteten.
            Jag ska inte ta upp kammarens tid med att upprepa väl framförda
            socialdemokratiska ståndpunkter, utan jag tänkte avgränsa mig
            till ett område, och då huvudsakligen till området vapenkontroll
            i
          </note>
          <note>
            Afrika.
          </note>
          <note>
            Debatten i dag har inte givit vid handen att man på s. 53 har
            två rubriker som lyder Freds- och säkerhetsordning för Afrika
            och Demobilisering, lätta vapen. På s. 86 under rubriken Demobilisering,
            lätta vapen kan läsa mer om dessa frågor. Vidare har också utrikesutskottets
            tidigare betänkande om krigsmaterielexport med en del saker som
            har bäring på debatten här i dag.
          </note>
          <note>
            Framöver kommer vi att kunna ta del av en rapport från sommarens
            konferens i New York om lätta vapen. Den konferensen har redan
            debatterats och kommenterats här i kammaren. Jag vill bara peka
            på utskottets beklagande av att USA:s representanter vid konferensen
            motsatte sig ett exportförbud till ickestatliga aktörer. Samtidigt
            välkomnar jag EU:s linje att verka för ett förbud av export av
            lätta vapen till icke-statliga aktörer.
          </note>
          <note>
            Fru talman! En viktig faktor i den internationella utvecklingen
            under 1990-talet är det civila samhällets sammanbrott i en rad
            länder. Det berör flera världsdelar, och en stor del av dessa
            länder ligger i Afrika.
          </note>
          <note>
            Förändrade maktförhållanden efter det kalla kriget, svåra ekonomiska
            förhållanden och bristande ledarskap är faktorer som har varit
            framträdande. Zimbabwe är ett akut exempel på det senare.
          </note>
          <note>
            Konflikter som har sin grund i etniska, sociala och ekonomiska
            motsättningar har ökat, och konflikternas karaktär har förändrats
            från huvudsakligen motsättningar mellan stater till motsättningar
            inom stater.
          </note>
          <note>
            Till skillnad från mellanstatliga krig och konflikter som vanligtvis
            utkämpas med större, tunga konventionella vapen som t.ex. stridsvagnar,
            attackflyg och krigsfartyg är lätta vapen och handeldvapen karakteristiska
            för inbördeskrig och inomstatliga konflikter.
          </note>
          <note>
            Av de s.k. större konflikter som brutit ut sedan
          </note>
          <note>
            1990 användes endast lätta vapen i 46 av dem, medan tunga vapen
            dominerade endast i en konflikt, i
          </note>
          <note>
            Gulfkriget. Dessa konflikter har resulterat i mer än 4
          </note>
          <note>
            miljoner döda och över 40 miljoner flyktingar.
          </note>
          <note>
            Att det är enkelt att få tillgång till lätta vapen är en bidragande
            orsak till att många konflikter löses på slagfältet i stället
            för vid förhandlingsbordet. Större delen av dessa konflikter äger
            rum i världens fattigaste länder, varav de flesta finns i Afrika.
          </note>
          <note>
            Världssamfundet har i dag förhållandevis god kontroll över den
            internationella handeln och spridningen av tunga konventionella
            vapen genom övervakningen. Det förs register bl.a. genom SIPRI.
            FN
          </note>
          <note>
            för register över konventionella vapen.
          </note>
          <note>
            Sedan det kalla krigets avslutande har denna handel också minskat
            kraftigt.
          </note>
          <note>
            Kontrollen av handeln med och spridningen av lätta vapen och
            handeldvapen är dock mycket liten.
          </note>
          <note>
            Endast ett fåtal stater publicerade statistik över försäljning
            och handel. Ca 25 % av denna handel beräknas ske på den illegala
            marknaden. Enligt relativt pålitliga källor beräknas den internationella
            handeln med lätta vapen uppgå till mellan fem och sju miljarder
            dollar per år.
          </note>
          <note>
            Fru talman! Medan tunga vapen och vapensystem i dag produceras
            av ett dussintal länder i den rika världen produceras lätta vapen
            och ammunition i ett
          </note>
          <note>
            50-tal länder, varav många tillhör tredje världen. Det är t.ex.
            Brasilien, Chile, Egypten, Indien, Indonesien,
          </note>
          <note>
            Iran, Irak, Israel, Mexiko, Nord- och Sydkorea, Pakistan, Saudiarabien,
            Sydafrika och Turkiet.
          </note>
          <note>
            Spridningen av små och lätta vapen sker både genom legal handel
            och via en grå och en helt svart marknad. På den legala marknaden
            finns i dag mer än
          </note>
          <note>
            300 företag i 50 länder. Det är en ökning med 25 %
          </note>
          <note>
            under det senaste årtiondet. Man producerar och säljer lätta
            vapen.
          </note>
          <note>
            Under de senaste årtiondena har det producerats ett stort antal
            automatkarbiner. Belgiska FAL produceras i 15 länder. Sovjetiska
            eller ryska automatkarbiner produceras i ryska fabriker och på
            licens. Tyska
          </note>
          <note>
            Heckler &amp; Kochs G 3 produceras i 18 länder. Amerikanska M 16
            produceras i sju länder. I Kina produceras sex miljoner automatkarbiner.
          </note>
          <note>
            Den s.k. grå vapensektorn består av mer eller mindre hemliga
            vapenleveranser, med stöd av regeringar, till motståndsgrupper
            eller gerillastyrkor i olika länder. USA stödde t.ex. motståndsrörelsen
          </note>
          <note>
            Mujahedin under den sovjetiska ockupationen av
          </note>
          <note>
            Afghanistan. Sovjetunionen stödde grupper i Centralamerika och
            Afrika. Zaires f.d. ledare Mobuto sålde stora vapenkvantiteter
            till Unitagerillan i Angola.
          </note>
          <note>
            Efter det kalla krigets slut har militärer och vapenproducenter
            i det forna Sovjetunionen deltagit i stora internationella vapenförsäljningar.
            Något annat som är värt att notera är de mutskandaler som förekommit
            i Frankrike.
          </note>
          <note>
            Den illegala vapenmarknaden har vuxit snabbt under 1990-talet
            på grund av ökad efterfrågan från icke-statliga aktörer i interna
            och etniska konflikter.
          </note>
          <note>
            Även FN:s ökade användning av vapenembargo mot områden i konflikt
            har befordrat denna utveckling.
          </note>
          <note>
            Den illegala vapenförsäljningen till t.ex. Bosnien beräknas 1993
            ha uppgått till mer än två miljarder dollar. Den illegala marknaden
            har till stor del försörjts av de väldiga vapenlager som efterlämnades
            i stater som tillhörde Sovjetblocket.
          </note>
          <note>
            Det finns ett starkt samband mellan den internationella narkotikahandeln
            och den illegala handeln med lätta vapen, där kriminella nätverk
            utvecklat sofistikerade metoder för både anskaffande, transport
            och leverans - ofta i samarbete med korrupta regeringar och statstjänstemän
            i de berörda länderna.
          </note>
          <note>
            Fru talman! Afrika är den världsdel som drabbats värst av vapenhandelns
            utveckling under 1990-talet.
          </note>
          <note>
            Lokala, regionala och även nationella konflikter har avlöst varandra.
            Informationen om vapenhandeln i
          </note>
          <note>
            Afrika är mycket begränsad, men det finns uppgifter om Sydafrika.
          </note>
          <note>
            Man vet att det i Sydafrika pågår en debatt kring lagförslaget
            Firearms Control Bill. Det kommer kritik framför allt från vapenlobbyn,
            som är väldigt stark i
          </note>
          <note>
            Sydafrika.
          </note>
          <note>
            Man beräknar att det finns mellan en halv och en miljon illegala
            vapen i cirkulation i Sydafrika i dag.
          </note>
          <note>
            80 legala vapen rapporteras stulna varje dag.
          </note>
          <note>
            Vid FN:s säkerhetsråds särskilda ministermöte om små och lätta
            vapen framhöll Namibias representant
          </note>
          <note>
            Martin Andjaba att Namibia, trots ansträngningar att reducera
            antalet små vapen, fortfarande utsätts för illegal vapenhandel
            och genomtransporter. Tillgången till små vapen uppmuntrar utbrott
            av fientligheter och fortsatt våld. Grunden till denna situation
            är att vapenhandlare ostraffat kan fortsätta sin verksamhet med
            att sälja vapen till regimer som bryter mot mänskliga rättigheter,
            rebellgrupper och antinationella element.
          </note>
          <note>
            Vapenhandeln har förödande konsekvenser för den sociala, politiska
            och ekonomiska utvecklingen i hela den subsahariska delen av Afrika,
            sade Andjaba.
          </note>
          <note>
            Regeringarna i såväl de vapenexporterande länderna som de mottagande
            har ett ansvar för denna situation.
          </note>
          <note>
            Fru talman! På senare år har det växande problemet med lätta
            vapen också uppmärksammats alltmer.
          </note>
          <note>
            Inte minst har vi talat om det här i kammaren. En rad åtgärder
            har också vidtagits såväl internationellt som regionalt och nationellt.
          </note>
          <note>
            Lätta vapen och handeldvapen ingår för närvarande inte i FN:s
            register över konventionella vapen.
          </note>
          <note>
            Internationellt har handeln med lätta vapen och handeldvapen
            lett till följande åtgärder.
          </note>
          <note>
            Två FN-rapporter har skrivits av en expertpanel med representanter
            för 16 olika länder. I den första rapporten föreslås en rad åtgärder
            för att minska ansamlingen och överföringen av små och lätta vapen
            till vissa speciella regioner, som redan är hårt drabbade. Dessutom
            analyseras vilka typer av vapen som är aktuella i olika konflikter.
            Den andra rapporten innehåller olika medlemsländers synpunkter
            på de föreslagna åtgärderna.
          </note>
          <note>
            En studie har gjorts av en FN-kommission om medlemsländernas
            lagstiftning kring små och lätta vapen.
          </note>
          <note>
            Den 24 september 1999 höll FN:s säkerhetsråd ett möte på ministernivå,
            där man för första gången lyfte fram frågan om små och lätta vapen.
            Rådet krävde bl.a. en effektivare tillämpning av vapenembargon
            och stöd från medlemsländerna för att klara detta.
          </note>
          <note>
            Vidare krävdes åtgärder för att minska vapenflödet till konfliktregioner,
            och medlemsländerna uppmanades att skapa frivilliga moratorier
            för att hjälpa dessa regioner till fred och försoning. Rådet betonade
            även vikten av effektiva nationella regler och kontroll av små
            vapen.
          </note>
          <note>
            FN:s generalförsamling beslutade i december
          </note>
          <note>
            1998 att hålla en särskild konferens på temat illegal handel
            med små och lätta vapen under år 2001. Det har jag tidigare kort
            kommenterat.
          </note>
          <note>
            Kofi Annan har skapat en särskild aktionsgrupp med uppgift att
            driva frågan systematiskt inom FN-
          </note>
          <note>
            systemet.
          </note>
          <note>
            Världsbanken har avdelat resurser för bl.a. demobilisering av
            soldater och stridande och deras återintegration i det civila
            samhället.
          </note>
          <note>
            OECD har genom sin aktionsgrupp Conflict, Peace and Development
            Cooperation initierat åtgärder för att begränsa vapenflödet i
            potentiella konfliktområden.
          </note>
          <note>
            Man har också vidtagit regionala åtgärder i Afrika. I Västafrika
            har 16 stater inom Ecowas beslutat införa ett moratorium avseende
            import, export och tillverkning av lätta vapen. Moratoriet har
            fått stor uppmärksamhet.
          </note>
          <note>
            Internationellt följdes det i september 1999 upp med en workshop
            i FN:s och Ecowas regi i Accra i
          </note>
          <note>
            Ghana.
          </note>
          <note>
            Vid denna workshop diskuterades bl.a. frågan om att upprätta
            en afrikansk regional konvention om lätta vapen. Konventionen
            skulle, till skillnad från moratoriet, vara lagligt bindande.
            Huvudfrågan vid workshopen var skapandet av ett vapenregister
            och en databas för praktisk hantering av registret. Enligt arrangörerna
            skulle ett vapenregister skapa förtroende och lägga grunden till
            ett särskilt samarbete mellan staterna i regionen.
          </note>
          <note>
            OAS har också vidtagit åtgärder.
          </note>
          <note>
            EU beslutade 1997, 1998 och 1999 om program och gemensamma aktionsplaner
            för små och lätta vapen. Vi vet att diskussionen fortgår.
          </note>
          <note>
            Det är viktigt att väga samman de åtgärder som görs med det som
            görs för att undersöka hur handeln med lätta vapen finansieras.
            Den s.k. diamantrapporten är ett väldigt bra exempel. Man visar
            hur den smutsiga handeln med diamanter ofta finansierar också
            vapenaffärer.
          </note>
          <note>
            Jag vill också peka på regeringens rapport Kampen mot internationell
            korruption, och särskilt kapitel
          </note>
          <note>
            13 om handeln med krigsmateriel. Det är också en viktig fråga
            att koppla ihop med frågan om de lätta vapnen. Jag välkomnar att
            regeringen har tagit detta till sig.
          </note>
          <note>
            Jag tycker att denna debatt har varit oerhört viktig som komplement
            till den debatt vi oftast för, dvs. den om de lätta vapnens konsekvenser.
            Det är naturligtvis en debatt som vi måste fortsätta med. Vi måste
            vid tillfällen som detta utveckla vad som görs på området, för
            att visa på vad som har gjorts och vad som är möjligt att bygga
            vidare på.
          </note>
          <note>
            Ibland kan man nästan känna sig paralyserad när man ser konsekvenserna
            - barnsoldater och stympade människor. Men det är bra att ändå
            veta vad som görs och vad vi kan bygga vidare på. Sedan krävs
            det ändå ett mycket större ansvarstagande om vi ska komma framåt
            och inte se de här hemska verklighetsbilderna av de här vapnens
            konsekvenser i framtiden.
          </note>
          <note>
            Jag stannar där.
          </note>
          <note type="speaker">
            Anf. 48 KARIN ENSTRÖM (m):
          </note>
          <note>
            Fru talman! Dagens debatt handlar om mycket viktiga och avgörande
            frågor för Sveriges framtida säkerhet. Jag skulle vilja ta upp
            en del i detta, nämligen försvarsmateriel och nordiskt samarbete.
            Innan jag går in på detaljerna i betänkandet skulle jag vilja
            säga någonting om krigs- och försvarsmateriel.
          </note>
          <note>
            Produktion och export av krigsmateriel eller försvarsmateriel
            - det är samma sak - är inte någon enkel fråga. Det är ett moraliskt
            dilemma som vi, trots att det kan vara obehagligt, måste ta ställning
            till. Jag skulle vilja fråga Vänsterpartiet, som tog upp det i
            ett av sina anföranden, hur Sverige ska kunna vara, som man önskar,
            militärt alliansfritt och neutralt samtidigt som vi i Sverige
            är beroende av att importera krigsmateriel, förmodligen från andra
            militära allianser, om vi inte har en egen försvarsindustri.
          </note>
          <note>
            Vi moderater tycker att det är bra att Sverige har en egen försvarsindustri.
            Vi tycker också att det är bra att vi på det här området samarbetar
            med andra länder. Vi ska ha tydliga och ansvarsfulla regler för
            export av försvarsmateriel därför att vi inte klarar av att vara
            självförsörjande och inte exportera någonting för att ha en konkurrenskraftig
            försvarsindustri. Vi tycker också att vi i fortsättningen ska
            arbeta för EU-
          </note>
          <note>
            gemensamma regler för export av krigsmateriel till tredje land.
          </note>
          <note>
            Vi kan då gå in på betänkandet. Som bekant pågår det en omstrukturering
            av europeisk försvarsindustri.
          </note>
          <note>
            De senaste åren har ett flertal sammanslagningar genomförts,
            och olika samarbetsprojekt har inletts.
          </note>
          <note>
            Den här omstruktureringen är nödvändig för att Sverige och Europa
            ska kunna bibehålla en livskraftig försvarsindustri.
          </note>
          <note>
            I våras godkände vi här i riksdagen ett ramavtal mellan Frankrike,
            Italien, Spanien, Storbritannien,
          </note>
          <note>
            Tyskland och Sverige om åtgärder för att underlätta omstrukturering
            och drift av den europeiska försvarsindustrin. Vi moderater sade
            då att vi såg ramavtalet som en viktig del i byggandet av en framtida
            gemensam säkerhetsordning och som ett sätt att ha kvar försvarsindustri
            i Sverige. På samma sätt välkomnar vi förslaget till avtal mellan
            de nordiska länderna som avser stöd för industrisamarbete på försvarsmaterielområdet.
            Det pågår redan, sedan flera år, ett gemensamt samarbete och ett
            bilateralt samarbete mellan de nordiska länderna. Det finns ett
            ramavtal från 1994 som nu har arbetats om.
          </note>
          <note>
            Utskottet skriver i betänkandet att det bör noteras att det genom
            det nordiska samarbetet skapas en struktur som är nödvändig för
            att underlätta industriell verksamhet i syfte att främja konkurrenskraftigare
            och starkare nordiska försvarsindustrier. Utskottet skriver vidare
            att avtalet främjar vitala svenska säkerhets- och försvarspolitiska
            intressen. Det kan jag inte annat än hålla med om.
          </note>
          <note type="speaker">
            Anf. 49 BERIT JÓHANNESSON (v) replik:
          </note>
          <note>
            Fru talman! Jag har fått en fråga som jag gärna vill svara på.
            Den är i och för sig lite komplicerad, eftersom det egentligen
            handlar om två frågor. En är att vår s.k. svenska försvarsindustri
            i dag till 90 %
          </note>
          <note>
            inte är svenskägd. Det är alltså utländskt ägande. Det är väl
            i princip bara Saab kvar som är svenskägt.
          </note>
          <note>
            Det som vi kritiserar är naturligtvis att ett sådant här samarbete
            innebär att våra regler, som egentligen är ett förbud mot export,
            måste anpassas till andra. Då det blir så. Man får ett tryck på
            sig att man måste ändra reglerna, så att det blir mer generöst
            när det gäller att exportera. Men jag blir väldigt glad när
          </note>
          <note>
            Karin säger att det är ett moraliskt dilemma. Vi försöker nämligen
            lyfta upp just att det faktiskt är ett moraliskt dilemma när vi
            säger en sak om fred, nedrustning och solidaritet och att vi sedan
            går med på försvarsindustrins krav på att man måste vara med och
            konkurrera. Vi säger vidare att man måste kunna omstrukturera
            den försvarsindustri som finns i dag till en civil produktion.
            Det är vår syn på detta.
          </note>
          <note type="speaker">
            Anf. 50 KARIN ENSTRÖM (m) replik:
          </note>
          <note>
            Fru talman! Jag känner mig inte nöjd med det svaret. Jag är ute
            efter att få veta om Berit Jóhannesson anser att man över huvud
            taget ska få exportera försvarsmateriel eller inte.
          </note>
          <note type="speaker">
            Anf. 51 BERIT JÓHANNESSON (v) replik:
          </note>
          <note>
            Fru talman! Som jag sade finns det regler. Egentligen är det
            förbjudet att exportera, enligt de reglerna, men vi har olika
            möjligheter att exportera i alla fall.
          </note>
          <note>
            Det har vi om försvaret behöver den här produkten eller om man
            anser att det är säkerhetspolitiskt viktigt att exportera.
          </note>
          <note>
            Vi menar att samarbetet med de här länderna i Europa och det
            avtal som vi nu håller på att fatta beslut om - jag antar att
            vår reservation inte går igenom -
          </note>
          <note>
            innebär att våra regler blir mer och mer vidlyftiga när det gäller
            att exportera.
          </note>
          <note type="speaker">
            Anf. 52 KARIN ENSTRÖM (m) replik:
          </note>
          <note>
            Fru talman! Jag tycker fortfarande inte riktigt att jag har fått
            ett svar på frågan om man ska få exportera eller inte. Vi moderater
            är tydliga på den punkten. Vi vet också att det är ett förbud
            men att vi från det har undantag. Det motiverar vi med att vi
            tycker att det ska finnas en försvarsindustri i Sverige för att
            tillgodose det svenska försvarets intressen. För att man ska kunna
            ha en sådan måste man också kunna exportera.
          </note>
          <note>
            Men det är ett moraliskt dilemma som man måste ta ställning till.
            Jag tycker fortfarande inte att jag har fått ett riktigt klart
            svar på frågan om Sverige över huvud taget ska få exportera enligt
            Vänsterpartiet.
          </note>
          <note type="speaker">
            Anf. 53 LARS ÅNGSTRÖM (mp):
          </note>
          <note>
            Fru talman! Ärade ledamöter i kammaren! Protokollsläsarna! Att
            forma svensk säkerhetspolitik inför
          </note>
          <note>
            2000-talet handlar inte längre om att forma ett militärt försvar
            mot invasionshot utan i stället om att kunna förbereda sig för,
            hantera och möta de icke-militära hoten, som IT-sabotage, terrorism,
            miljöförstöring, växthuseffekten och annat. Det mest effektiva
            sättet att förhålla sig till olika typer av hot mot samhället
            är naturligtvis att identifiera dem och i möjligaste mån försöka
            förebygga dem. Samma syn måste vi också ha när det gäller konflikter
            som vi fortfarande ser runtom i världen. Det bästa sättet att
            hantera konflikter och att skapa en kris- och konflikthanteringspolitik
            är att fokusera på den förebyggande politiken.
          </note>
          <note>
            Tänk om vi under 80-talet hade haft en förmåga att i Europa hantera
            det sönderfall som vi såg i det forna Jugoslavien, om vi med olika
            ekonomiska insatser hade försökt stärka den jugoslaviska ekonomin,
            försökt minska arbetslösheten och försökt stödja krafter som verkade
            för demokrati. Då hade vi kanske sluppit det blodbad som vi såg
            under 90-talet som kostade oerhört mycket i mänskligt lidande
            men som också, fru talman, kostade oerhört mycket ekonomiskt.
          </note>
          <note>
            Att hantera krigen i det forna Jugoslavien med
          </note>
          <note>
            FN-insatser, med katastrofinsatser, med biståndsinsatser, med
            flyktingmottagning och med återuppbyggnaden efteråt kostade mångdubbelt
            mer än om vi hade lyckats förebygga den här utvecklingen. Därför
            är det så viktigt att EU:s kris- och konflikthanteringspolitik
            fokuserar på den förebyggande verksamheten.
          </note>
          <note>
            Det är på den punkten, fru talman, som vi från Miljöpartiet har
            allvarlig kritik mot utskottets förslag i betänkandet och mot
            den politik som formas i EU där fokus helt ligger på det militära.
            Vi har militära institutioner, militär ledning, militära analyser
            och militära resurser att sätta in. Risken är då att vi i nästa
            situation återigen kommer att förhålla oss passiva till dess att
            en konflikt har utvecklats till väpnad konflikt och krig. Då först
            har vi resurser och vet vad vi ska göra.
          </note>
          <note>
            Det är flera talare, bl.a.Marianne Andersson från
          </note>
          <note>
            Centerpartiet, som har anfört just vikten av att kunna förebygga
            och föregripa väpnade konflikter. Men det är en omöjlighet om
            man samtidigt, som Centerpartiet gör, avslår förslag om att stödja
            och fokusera på konfliktförebyggande politik. Om man avslår Miljöpartiets
            förslag om att stödja EU-parlamentets beslut om en civil europeisk
            fredskår är det väl självklart att vi inte kommer att ha några
            instrument att använda oss av i ett förebyggande syfte.
          </note>
          <note>
            Samma sak gäller förslagen om att instifta en institution för
            konflikt- och terrorförebyggande verksamhet i kris- och konfliktområden.
            Så länge vi inte har några sådana institutioner kommer vi heller
            aldrig att få se en konkret och förebyggande politik genomföras.
          </note>
          <note>
            Slutligen, fru talman, är det viktigt att långsiktigt förebygga
            terrorism. Det har flera talare varit inne på här tidigare. Men
            parallellt med detta är det också viktigt att terrorister ställs
            inför rätta i internationell rätt. Av olika skäl går inte detta
            i den internationella brottmålsdomstolen, och därför har Miljöpartiet
            föreslagit att Sverige ska ta initiativ till en ad hoc-tribunal
            för terrordåd - just för att kunna hantera de terrorister som
            vi i dag uppmärksammar i medierna. Men även där har utskottet
            föreslagit avslag utan några egentliga argument, trots att det
            här förslaget så sent som i går fick stöd från Sveriges professor
            i folkrätt Ove
          </note>
          <note>
            Bring.
          </note>
          <note>
            Jag vill yrka bifall till reservation 11 under punkt
          </note>
          <note>
            19 och reservation 4 under punkt 8. För tids vinnande vill jag
            inte yrka något ytterligare bifall, men självklart stöder vi samtliga
            våra reservationer.
          </note>
          <note type="speaker">
            Anf. 54 MARIANNE ANDERSSON (c) replik:
          </note>
          <note>
            Fru talman! Eftersom jag blev direkt apostroferad kanske jag
            ska säga någonting.
          </note>
          <note>
            Det är ju inte så, bara därför att vi inte är för de förslag
            som Miljöpartiet lägger fram, att vi inte är för konfliktförebyggande
            arbete. Det finns ju lite olika sätt att arbeta konfliktförebyggande
            på. Jag är inte så säker på att byggande av nya institutioner
            är det mest effektiva, utan jag tror snarare på att arbeta i de
            institutioner och organisationer som finns när det gäller den
            här delen också.
          </note>
          <note type="speaker">
            Anf. 55 LARS ÅNGSTRÖM (mp) replik:
          </note>
          <note>
            Fru talman! Problemet är ju att det inte finns några fungerande
            institutioner som hanterar de tidiga varningar i olika konfliktområden
            som vi får. Det finns early warning systems, men det finns ingen
            naturlig institution som tar den här informationen och med automatik
            utvecklar konkret konfliktförebyggande politik. Jag tror att det
            är på grund av avsaknaden av sådana institutioner som vi heller
            aldrig ser utvecklandet av konkret konfliktförebyggande politik.
          </note>
          <note>
            Samma sak gäller när diplomatiska ansträngningar har misslyckats.
            Då finns det ingenting att sätta in före bombplanen, före de militära
            angreppen. Det är väl det som är det stora bekymret. Hade vi haft
            t.ex.
          </note>
          <note>
            det som EU-parlamentet beslutade att genomföra en genomförbarhetsstudie
            om, dvs. en europeisk civil fredskår, ja, då funnes det också
            ett instrument att använda sig av efter det att diplomatin har
            misslyckats men före det att vi använder oss av de militära medlen.
            Om man konsekvent avslår alla de här förslagen och inte är beredd
            att stödja EU-parlamentets beslut på den här punkten är jag rädd
            att vi får se ett upprepande av det vi har sett tidigare, nämligen
            passivitet fram till dess att kriget är ett faktum. För då har
            vi resurser, då vet vi hur det ska fungera och då kan vi agera.
            Men då är det för sent för väldigt många människor. Detta är en
            stor brist i utvecklingen av
          </note>
          <note>
            EU:s kris- och konflikthanteringspolitik.
          </note>
          <note type="speaker">
            Anf. 56 MARIANNE ANDERSSON (c) replik:
          </note>
          <note>
            Fru talman! Att det inte mobiliseras resurser när det gäller
            förebyggande håller jag helt med om. Det är precis där som viljan
            saknas. Om medlemsländerna i t.ex. EU, FN och OSSE vore helt övertygade
            om att nu ska vi göra det här tror jag att man skulle göra det
            inom de institutioner som faktiskt finns. Det gäller att utveckla
            dem. Det här är någonting som är ganska nytt och som är på gång
            nu: att man ska ta en helt annan och aktiv del i att förebygga
            konflikter än vad man har gjort tidigare. Då är det naturligtvis
            viktigt att se över hur man ska kunna göra det. Men jag är inte
            alldeles säker på att nya institutioner i sig är den bästa lösningen.
          </note>
          <note type="speaker">
            Anf. 57 LARS ÅNGSTRÖM (mp) replik:
          </note>
          <note>
            Fru talman! Det är helt riktigt: Utvecklingen av
          </note>
          <note>
            EU:s kris- och konflikthanteringspolitik bottnar naturligtvis
            i den politiska viljan. Finns det inte en politisk vilja i EU:s
            medlemsländer att fokusera på konfliktförebyggande politik och
            insatser får vi naturligtvis också se den politik som utvecklas
            i dag, nämligen en kris- och konflikthanteringspolitik som nästan
            uteslutande fokuserar på den militära styrkan, de militära strukturerna
            och de militära institutionerna.
          </note>
          <note>
            Det är bara att se på förslagen i vårt eget parlament om att
            stödja EU-parlamentets beslut om en genomförbarhetsstudie av en
            civil fredsstyrka. Om den svenska riksdagen avslår det här förslaget
            - nej,
          </note>
          <note>
            Sverige ska inte stödja EU-parlamentets beslut på den här punkten
            - ja, då speglar det bristen på politisk vilja i vårt land. Det
            är också en brist på politisk vilja som finns i väldigt många
            andra länder. Det är väl här vi måste börja.
          </note>
          <note>
            Det är här jag inte riktigt får ihop Marianne Anderssons tal
            för Centerpartiets räkning om vikten av konfliktförebyggande politik
            med att Centerpartiet samtidigt avslår de konkreta förslag som
            läggs fram här i Sveriges riksdag om att utveckla sådan politik.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 december.)
          </note>
          <note>
            7 § Allmän miljö- och naturvård
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU1
          </note>
          <note>
            Utgiftsområde 20 Allmän miljö- och naturvård (prop.
          </note>
          <note>
            2001/02:1 delvis).
          </note>
          <note type="speaker">
            Anf. 58 GÖTE JONSSON (m):
          </note>
          <note>
            Fru talman! Jag ber inledningsvis att få yrka bifall till reservation
            2 som är fogad till betänkandet.
          </note>
          <note>
            Vårt budgetförslag finns angivet och redovisat i det särskilda
            yttrandet. Innehållet i detta budgetförslag bygger på minskade
            statliga utgifter, sänkta skatter och avregleringar. Orsaken till
            detta är att vi vill uppnå en ekonomisk, social och kulturell
            tillväxt, en tillväxt som också innebär större möjligheter att
            uppnå en miljömässig hållbarhet. Om vi för en ekonomisk politik
            i sin helhet som innebär att vi kan stärka företagen får det också
            till effekt att starka företag kan göra miljösatsningar, satsningar
            som är bra för både den yttre och den inre miljön. Samma sak gäller
            starka familjer. Om familjerna får bättre ekonomiska förutsättningar
            har de större möjligheter att göra riktiga miljöval när det gäller
            investeringar i hushållsmaskiner, möjligheten att byta till en
            miljövänligare bil osv.
          </note>
          <note>
            Alltså: Om man för en bättre ekonomisk politik helhetsmässigt
            kan det också få positiva miljöeffekter i stort i samhället utan
            att man direkt redovisar detta på det ena eller andra miljökontot.
          </note>
          <note>
            Jag återgår sedan till utgiftsområde 20. I reservation 2, som
            jag yrkat bifall till, tar vi upp frågan om storskalig havsbaserad
            vindkraftsutbyggnad. Vad vi säger i reservationen är att vi anser
            att man måste göra mycket noggranna undersökningar och utredningar
            när det gäller effekten av denna form av storskalig vindkraftsutbyggnad
            innan man satsar på den.
          </note>
          <note>
            Det gäller effekter för den biologiska mångfalden, effekter för
            fisket osv. Vi måste se till att vi får ett hållbarhetsrekvisit
            när det gäller denna form av investeringar, så att vi inte gör
            ohållbara framtida energiinvesteringar. Det är detta som är meningen
            i reservation 2.
          </note>
          <note>
            I reservation 4, som vi har lagt fram tillsammans med kd, tar
            vi upp frågan om kommunernas möjligheter när det gäller självbestämmande
            beträffande parkering av miljöbilar. Vi tycker inte att vi ska
            ha centrala regler som omöjliggör för kommunerna att fatta miljömässigt
            bra beslut. Det är det som ligger i reservation 4. Jag avstår
            från att yrka bifall till den, inte därför att jag anser den mindre
            viktig utan beroende på den tid vi har att ta hänsyn till i kammaren.
          </note>
          <note>
            Jag vill sedan lite grann kommentera våra avvikande anslagsposter
            inom ramen för utgiftsområde
          </note>
          <note>
            20.
          </note>
          <note>
            När det gäller sanering av förorenade områden föreslår vi en
            något lägre ökningstakt än vad regeringen har föreslagit i budgetpropositionen.
            Orsaken till detta är att vi tycker att regeringens kraftiga ökning
            är väldigt dåligt underbyggd. Vi tycker att riksdagen inte bara
            ska vara ett anslagsorgan. Vi måste också kunna påverka innehållet.
            Vi måste veta vad som döljer sig bakom regeringens önskan när
            det gäller anslag.
          </note>
          <note>
            Från vår sida kräver vi ingående information till riksdagen i
            den här frågan. Vi vet i och för sig att behovet är stort när
            det gäller att återställa förorenade områden. Samtidigt anser
            vi att riksdagen måste få en bättre och mer konkret information
            i den här frågan, gärna i form av en särskild proposition eller
            på annat sätt.
          </note>
          <note>
            Tydligen är regeringen också oklar när det gäller frågans vidd
            och innehåll, för man har gett SGU i uppdrag att utreda den här
            frågan i vissa sammanhang. Det tyder på att inte heller regeringen
            är särskilt säker på vidden av frågan som sådan. Innan man begär
            ett stort särskilt anslag tycker vi att man också bättre ska kunna
            konkretisera och precisera innehållet i kravet. Det är till nytta
            inte bara för regering och riksdag utan också när det gäller informationen
            till svenska folket och andra som är berörda.
          </note>
          <note>
            När det gäller åtgärder för den biologiska mångfalden har vi
            ett annorlunda förslag. Vi anser att man ska införa en fond för
            bevarande av biologisk mångfald. Då kanske vän av ordning ställer
            sig frågan:
          </note>
          <note>
            Varför vill moderaterna ha en ganska stor fond för bevarande
            av biologisk mångfald? Vi föreslår att vi ska satsa 1 miljard
            kronor i ett ingångsskede för bildande av denna fond.
          </note>
          <note>
            Orsakerna är framför allt två. Först och främst har det visat
            sig att budgetmedel till bevarande av biologisk mångfald ofta
            har varit en budgetregleringspost.
          </note>
          <note>
            Det är inte särskilt bra om vi ska se bevarandet långsiktigt.
            Om vi i stället kan få en fond innebär det att vi kan få en bättre
            långsiktighet i bevarandearbetet.
          </note>
          <note>
            Den andra viktiga faktorn är att den här fonden skulle vara öppen
            också för donationer. Det skulle innebära att vi skulle kunna
            få in ytterligare medel till denna fond och därmed också i olika
            sammanhang stärka intresset för och bredden i bevarandefrågan.
          </note>
          <note>
            Det är därför som vi faktiskt föreslår en ganska kraftig ökning
            i förhållande till budgetförslaget när det gäller bevarande av
            biologisk mångfald. Vi har en annan struktur som vi tror skulle
            vara gynnsam när det gäller långsiktigheten i frågan.
          </note>
          <note>
            Vi vill också peka på att vi i stället för att lösa in mark i
            större utsträckning ska teckna avtal med markägare för bevarande.
            Det kan gälla arrendeavtal eller på annat sätt för att på så vis
            kunna utnyttja medlen på ett bättre sätt och även kunna få till
            stånd ett underhåll av viktiga områden på ett smidigare och effektivare
            sätt. Om markägarna själva genom avtal med staten via länsstyrelserna
            skulle kunna vara med och arbeta i de här områdena skulle man
            vinna dubbla effekter. Man skulle slippa lösa in mark samtidigt
            som markägarna skulle få ett positivt uppdrag att uppfylla när
            det gäller att vidmakthålla värdefulla områden på detta vis.
          </note>
          <note>
            I två frågor, dels information i klimatfrågan, dels klimatinvesteringar,
            är vi negativa. När det gäller den klimatinformation som regeringen
            föreslår i propositionen menar vi att det faktiskt är en informationsfråga
            som ska ligga på sektorsmyndigheterna utan att man betalar sektorsmyndigheterna
            för särskild klimatinformation. Om sektorsmyndigheterna ska ha
            betalt för att man informerar om klimat är det klart att de olika
            sektorsansvariga kommer och säger: Vi ska givetvis också ha betalt
            för att vi informerar om biologisk mångfald, för att vi informerar
            om farliga kemikalier eller liknande. Vi menar att informationen
            ska ligga på sektorsansvaret.
          </note>
          <note>
            Det här är också någonting som regeringen själv pekar på i skrivelsen
            till riksdagen Hållbara Sverige.
          </note>
          <note>
            Där tar man upp den här frågan på s. 15 och pekar på de olika
            sektorernas ansvar när det gäller miljöinformation och annat.
            Då säger vi att man inte ska ha ett särskilt anslag för klimatinformation.
          </note>
          <note>
            När det gäller klimatinvesteringar är vi också kritiska, därför
            att vi menar att även på den punkten ska det ligga inom sektorsmyndigheternas
            ansvar att se till att man gör vettiga klimatinvesteringar. I
            annat fall kan det här faktiskt få en motsatt effekt. Det innebär
            att man ligger lågt och väntar på att få statliga pengar i stället
            för att se till att göra positiva investeringar. Vi menar att
            det inte finns någon anledning att införa ett nytt statligt anslag
            för klimatinvesteringar.
          </note>
          <note>
            Däremot har vi sagt att vi är beredda att avsätta en del av de
            pengarna för att stimulera framtagandet av miljövänlig teknik,
            därför att vi vet att en miljövänlig teknik är positiv sett till
            bredden över hela vårt samhälle. Det gäller såväl klimatinvesteringar
            som andra miljöinvesteringar.
          </note>
          <note>
            Fru talman! I och med detta ber jag än en gång att få yrka bifall
            till reservation nr 2.
          </note>
          <note>
            Anf. 59 ESTER LINDSTEDT-
          </note>
          <note type="speaker">
            STAAF (kd):
          </note>
          <note>
            Fru talman! Jag ber direkt att få yrka bifall till reservation
            7, så att jag inte glömmer det.
          </note>
          <note>
            Vi ska nu debattera utgiftsområde 20. Kristdemokraterna har där
            lite besparingar. Samtidigt har regeringen ökat ganska mycket
            på en del poster. Vi ökar också våra medel, men med betydligt
            mindre än regeringen.
          </note>
          <note>
            Vi har lagt ut en generell anslagsbesparing på alla myndigheter
            för att vi inser och anser att t.ex. kommunerna och landstingen
            behöver betydligt mer pengar, och inom samma ram som regeringen
            försöker vi få ihop en budget som även tillgodoser det behovet.
            Därför har vi lagt ut denna besparing.
          </note>
          <note>
            När det gäller det här området är det inte fråga om någon exakt
            matematisk vetenskap, utan saker och ting kan göras både billigare
            och effektivare, och ändå kan man få samma effekt och nytta av
            det. Därför har vi lagt fram förslaget att man ska handlägga naturreservat
            och skyddsområden som naturvårdsförrättning. Det ger ett enklare
            och snabbare förfarande till lägre kostnad. Det är ett sätt att
            få lägre kostnad för miljöövervakning och åtgärder för biologisk
            mångfald.
          </note>
          <note>
            Sedan konstaterar regeringen själv att kommunerna inte ligger
            tillräckligt långt framme när det gäller att uppnå miljömålet
            för förorenad mark och sanering av sådan. Den kostnad som man
            nu anser att vidtagandet av de här åtgärderna betingar blir antagligen
            lägre under de två kommande åren. Vi menar att vi har en väl avvägd
            budget i förhållande till de krav som vi har på utfallet av budgeten.
          </note>
          <note>
            När man läser budgeten ställer man sig lite frågor.
          </note>
          <note>
            Vi har en reservation, nr 1, som handlar om grushushållningsplaner.
            Utskottet är väl i stort positivt och delar själva tankegångarna.
            Men man hänvisar till frivilliga överenskommelser med branschen
            när det gäller att skydda vatten- och grusåsar. Man hänvisar till
            att skatten på grus har hjälpt till att bevara resursen naturgrus.
            Men vi menar att vattenresursen är så oerhört grundläggande för
            det mänskliga livet att det inte räcker. Det går för långsamt.
            Det måste gå fortare.
          </note>
          <note>
            Vi menar att det behövs bindande överenskommelser mellan stat
            och vederbörande organ. Vi menar att det behövs planer för hur
            man gör detta, både nationellt och regionalt. Det har talats om
            detta länge, åtminstone i 10 år.
          </note>
          <note>
            Jag var i Hangö i somras. Den staden intogs av ryska trupper
            under andra världskriget. Man ville ha den som fästning för att
            ha sina trupper där. För att få bort lokalbefolkningen bombade
            man vattentornet.
          </note>
          <note>
            När de inte hade någon vattenförsörjning kunde de inte vara kvar
            i staden. Ett effektivt sätt är att förstöra vattenförsörjningen.
            Det är oerhört grundläggande att försörjningen av dricksvatten
            fungerar.
          </note>
          <note>
            Utskottet tillstyrker regeringens förslag i fråga om viltskada.
            Regeringen framför i budgetpropositionen att andelen medel till
            det förebyggande arbetet beträffande viltskador ska öka. Nu avsätts
            33 miljoner kronor för att ersätta viltskador. Då tas som exempel
            att använda laxfällor för att slippa behöva ersätta skador av
            säl. Men om mer medel ska avsättas för förebyggande ändamål och
            inte lika mycket medel för att ersätta viltskador, innebär det
            att det under en period kommer att bli en dubbel kostnad. Det
            går inte att vänta på att den ena kostnaden ska minska innan den
            andra kostnaden uppstår. Under en period blir det en större kostnad.
            Det är självklart att vi ska arbeta förebyggande. Kristdemokraterna
            har många gånger motionerat om selektiva fångstmedel och att det
            ska finnas laxfällor som gör att sälen inte kommer åt att göra
            skador. På så sätt slipper vi skadeersättningarna.
          </note>
          <note>
            Som nämndes här har vi en reservation om miljöanpassade bilar
            tillsammans med moderaterna. Utskottet säger - som påpekades här
            - att det hör till den kommunala självständigheten att fatta beslut
            om att inte ta ut parkeringsavgift för miljövänliga fordon.
          </note>
          <note>
            Men som vi förstår gäller detta endast så länge det rör sig om
            handikappade, näringsidkare och boende inom området. För dem kan
            kommunen bestämma att inte ta ut parkeringsavgifter. Där gäller
            den kommunala självstyrelsen, men den gäller inte i fråga om avgiftsbefrielse
            för dem som kör miljövänliga bilar. Där behövs nya förordningar
            som kommer uppifrån.
          </note>
          <note>
            Vi har också ett särskilt yttrande som gäller miljöforskning.
            Vi kritiserar handläggningen av anslag till den långsiktiga forskningen.
            Vi har som utgångspunkt Kristinebergs forskningsstation utanför
            Lysekil. Där bedrivs sådan forskning som Naturvårdsverkets forskningsmedel
            ska gå till. De ska gå till effektiva insatser för miljön, till
            forskning om miljötoxikologi och miljömedicin, till forskning
            kring främmande organismer som sker vid Tjärnölaboratoriet -
          </note>
          <note>
            som hör till Göteborgs universitet - liksom till Kristinebergs
            forskningsstation samt till styrmedel och klimatåtgärder.
          </note>
          <note>
            Kristineberg är ett exempel på den miljötoxikologiska forskningen
            och bedrivandet av arbetet med miljömålen. Nu tillhör det inte
            miljö- och jordbruksutskottets område att diskutera hur forskningen
            är upplagd, men den nu upplagda forskningspolitiken bygger på
            att ansöka om projektpengar för forskning.
          </note>
          <note>
            Vi menar att det är helt fel i fråga om långsiktig forskning.
            Den ska ingå i universitets basanslag så att forskningen är tryggad.
          </note>
          <note>
            Nu har klimatpropositionen lagts fram. Det har ju hänvisats till
            att den ska läggas fram. Det som är slående är hur mycket som
            skjuts på framtiden. När kommer den riktigt stora propositionen?
            Då får vi återkomma med våra motioner om miljöbilar. Det hänvisas
            här till samarbetet med branschen, men vi menar att det behövs
            mer bestämda besked.
          </note>
          <note>
            Jag ber att få yrka bifall till reservation 7.
          </note>
          <note type="speaker">
            Anf. 60 ESKIL ERLANDSSON (c):
          </note>
          <note>
            Fru talman! Låt mig i den här budgetdebatten först ta upp några
            övergripande saker för att därefter komma in på mitt särskilda
            yttrande och min reservation.
          </note>
          <note>
            Fru talman! Det är av största vikt att Sverige på olika sätt
            engagerar sig i det internationella miljösamarbetet. Den framskjutna
            plats som Sverige har haft i miljösammanhang måste fortsättningsvis
            utvecklas. På många håll i världen är det inte längre andra länders
            militära medel som utgör en hotbild.
          </note>
          <note>
            Det är i stället olika sorters miljöförstöring och rovdrift på
            knappa resurser som kan skapa såväl mellanstatliga som inomstatliga
            konflikter.
          </note>
          <note>
            De mest påtagliga globala miljöhoten är klimatförändringen och
            uttunningen av ozonskiktet. Vattenbrist är ett annat hot som kan
            skapa grogrund för uppslitande konflikter. Skogsskövling och jordförstöring
            förstör levnadsrummet för människor, djur och växter.
          </note>
          <note>
            Att ta tag i framtiden utan att arbeta för en lösning på dessa
            problem är, enligt min mening, förödande.
          </note>
          <note>
            Hållbar utveckling är en nödvändig förutsättning för att fred
            och säkerhet ska bli ett varaktigt tillstånd.
          </note>
          <note>
            Internationellt samarbete är av yttersta vikt för att komma till
            rätta med dessa problem. Sverige måste spela en aktiv roll i detta
            samarbete och aktivt arbeta med frågorna i internationella organ
            som t.ex. EU och
          </note>
          <note>
            FN. Det är, fru talman, min uppfattning att Sverige på det här
            området har halkat efter. Vi bör som land skärpa oss.
          </note>
          <note>
            Fru talman! De lokala investeringsprogrammen, de s.k. LIP:arna,
            har ådragit sig stark kritik - inte bara från oppositionen i kammaren
            utan också från t.ex.
          </note>
          <note>
            forskare och Riksrevisionsverket.
          </note>
          <note>
            I årets budget föreslår regeringen till del det som
          </note>
          <note>
            Centerpartiet föreslog redan våren 2000. Centerpartiet föreslog
            då att de lokala investeringsprogrammen borde avslutas och i stället
            ersättas med s.k. klimatpolitiska program. Regeringen går nu på
            den linjen, med skillnaden att de lokala investeringsprogrammen
            inte helt avslutas utan finns kvar med starkt reducerade anslag
            år 2002 och 2003. Centerkravet om att använda en del av medlen
            för LIP till exportfrämjande åtgärder av svensk miljöteknik har
            dock regeringen ännu inte tagit sig till del.
          </note>
          <note>
            Att regeringen har tagit intryck av Centerpartiets kritik mot
            de lokala investeringsprogrammen och deras inriktning är glädjande.
            Kritiken mot de lokala investeringsprogrammen kvarstår dock, trots
            de nu minskade anslagen. Tre av de bärande skälen till
          </note>
          <note>
            Centerpartiets kritiska hållning till LIP är att medlen som avsatts
            inte motsvarar den miljönytta som uppnås och att många av projekten
            ska genomföras utan även statlig finansiering till desamma. Kraven
            på att generera sysselsättning har gjort att de har blivit någon
            form av arbetsmarknadspolitiska program - därtill väldigt dyra
            sådana. Programmen bör avslutas helt. Ingångna avtal ska dock
            självklart uppfyllas i de delar staten har ett ansvar.
          </note>
          <note>
            Regeringen föreslår i årets budget att de s.k. klimatpolitiska
            programmen ska inrättas fr.o.m. den 1
          </note>
          <note>
            juli 2002. Centerpartiet förde fram detta förslag redan våren
            2000, och vi välkomnar att regeringen nu har tagit till sig detta.
            Det lokala klimatarbetet bör dock stimuleras ytterligare jämfört
            med de medel regeringen avsätter för desamma. Anslagen till klimatprogrammet
            bör räknas upp, varför Centerpartiet i budgetsammanhang avsätter
            mer pengar till detta ändamål.
          </note>
          <note>
            Vi förutsätter att regeringen i den klimatpolitiska propositionen
            närmare belyser hur det klimatpolitiska programmet ska utformas.
            Så skriver vi, fru talman, i vår budgetmotion. Så blir inte fallet
            nu när vi har sett den klimatpolitiska propositionen, varför vi
            efterlyser en sådan beskrivning.
          </note>
          <note>
            Det är nödvändigt med en ändrad syn gentemot den syn regering
            hade när det gäller de lokala investeringsprogrammen, de s.k.
            LIP:arna.
          </note>
          <note>
            Fru talman! Jag går över till en av mina s.k. käpphästar.
          </note>
          <note>
            Ska Sverige fortsätta att vara en drivande och pådrivande kraft
            och ett föregångsland när det gäller hållbar utveckling är det
            nödvändigt att vi tar till vara alla goda krafter som finns verksamma
            i vårt land.
          </note>
          <note>
            Många av de här krafterna finns, fru talman, verksamma i de ideella
            organisationerna. Det är dyrt för
          </note>
          <note>
            Sverige att låta bli att använda de här organisationerna. Ersättningen
            till de ideella krafterna är blygsam jämfört med vad tjänstemän
            och konsulter kostar -
          </note>
          <note>
            arbetskraft som eljest får anlitas om vi inte ianspråktar de
            ideella krafter som finns i vårt land på ett bättre sätt.
          </note>
          <note>
            Anslagen till de ideella organisationer som är verksamma inom
            det område vi debatterar i dag bör alltså enligt vår mening räknas
            upp med betydande belopp.
          </note>
          <note>
            Avslutningsvis, fru talman, vill jag säga något med anledning
            av min reservation. Att skydda våra hav från negativ miljöpåverkan
            är av yttersta vikt för att både nu levande och kommande generationer
            ska ha det bra, få och uppnå välfärd. Haven ger upphov till arbetstillfällen
            för många yrkesgrupper samtidigt som de är en omistlig resurs
            för de flesta bland oss ur rekreationssynvinkel.
          </note>
          <note>
            Att skydda haven är till gagn inte bara för oss människor utan
            också för alla växter, djur och organismer.
          </note>
          <note>
            Ett tungt ansvar vilar på oss som lever nu, och det är att ge
            haven ett fullgott skydd mot negativ miljöpåverkan. Miljöproblemen
            i våra hav är, som så många andra miljöproblem, dessutom gränsöverskridande.
          </note>
          <note>
            Det arbete som nu pågår, fru talman, från Naturvårdsverkets och
            länsstyrelsernas sida med att inrätta s.k. marina reservat längs
            våra kuster skapar emellertid en oro som inte är liten utan är
            betydande, speciellt självfallet för de människor som direkt berörs.
            De blockerar därtill många framtidsdiskussioner för fiskenäringen
            och den industri som följer med fiskenäringen. Det är en diskussion
            som därtill förs i väldigt många av våra skärgårds- och kustkommuner.
          </note>
          <note>
            Det som behövs, fru talman, är att den planering som måste ske
            runt de här förslagen görs på ett sådant sätt att den väcker en
            allmän respekt hos människor som berörs. Enligt vår mening är
            inte det fallet för närvarande. Reservatsdiskussioner och eventuella
            nationalparksförslag får inte genomföras utan en mycket tydlig
            dialog och överenskommelse med den näring som mest berörs - detta
            för att vi ju alla vill att våra havsresurser ska nyttjas på ett
            bra sätt, som tillgodoser alla behov, även fiskets. Så är inte
            fallet i dag.
          </note>
          <note>
            Jag vill med anledning av det anförda, fru talman, yrka bifall
            till min reservation nr 3.
          </note>
          <note type="speaker">
            Anf. 61 HARALD NORDLUND (fp):
          </note>
          <note>
            Fru talman! Det finns en hel del positiva inslag i den här budgetpropositionen.
            Jag tänker på att vi nu har miljömålen som utgångspunkt även när
            vi diskuterar budgeten och när vi diskuterar pengar i miljöpolitiken
            och vi kommer att ha miljömålen som utgångspunkt framöver i de
            flesta av våra miljödiskussioner. Det är positivt att vi från
            svensk sida är beredda att gå före när det gäller kampen mot ett
            försämrat klimat. Det finns andra positiva delar.
          </note>
          <note>
            Det jag känner bekymmer för, fru talman, är att trots satsningarna
            och de många vackra orden försämras miljön i många avseenden,
            och i andra avseenden blir den inte bättre.
          </note>
          <note>
            Jag känner oro för signaler, inte minst i den här kammaren från
            olika partiers sida, när det gäller strandskyddet och försämringen
            av detta.
          </note>
          <note>
            Jag känner oro för den utveckling vi har när det gäller hanteringen
            av våra sopor. Vi har nu en kraftig ökning av sopförbränningen
            - en hantering av sopor som skapar mer av giftet dioxin. Vi vet
            vilka konsekvenser det giftet får på folkhälsan och för vissa
            näringar, inte minst fiskerinäringen.
          </note>
          <note>
            Jag känner vidare oro för den syn på kalkningsverksamheten som
            vi har i dag. Nu finns färska rapporter som visar att vi med sättet
            att kalka våra marker också hotar visst liv i våra skogsmarker.
            En annan, mer nyanserad syn på denna hantering är nödvändig.
          </note>
          <note>
            Jag känner också oro för den utveckling som vi har på EU-nivå
            i diskussionerna beträffande upphandling och hänsyn till miljöfrågor
            i samband med upphandling. Här finns oroande tecken på att man
            skulle tona ned miljöhänsynen och låta de ekonomiska spela en
            allt större roll.
          </note>
          <note>
            Jag känner också oro för skogsavsättningsverksamheten. Den fungerar
            inte bra i dag, och vi måste hitta smidigare och nyare former
            för att vi ska komma snabbare fram med de här avsättningarna.
          </note>
          <note>
            Oro känner jag också för utvecklingen när det gäller det lokala
            Agenda 21-arbetet, där vi alltför mycket har synen att lokalt
            Agenda 21 handlar om kommunala miljöplaner, medan det i själva
            verket är någonting helt annat. Det ska växa upp underifrån. Vi
            ska involvera de många människorna i det här arbetet.
          </note>
          <note>
            Genom att växla skatt på arbete mot skatt på miljöförstöring
            förenar vi miljömålen med de ekonomiska målen. När vi inför eller
            höjer miljöskatter är det viktigt att tydliga motsvarande sänkningar
            av skatten görs på andra områden. Det var inte fallet när vi höjde
            dieselskatten. Kilometerskatt för lastbilar och alternativa bränslen
            för jordbruket behövs för att skatteväxlingen inte ska bli en
            ren, oförfalskad skattehöjning.
          </note>
          <note>
            Höjningen av bränsleskatter blir ett slag i den redan förorenade
            luften och minskar inte trafik och utsläpp annat än mycket marginellt.
            Det slår hårt mot glesbygden, där biltrafiken inte alls ger lika
            stor miljöbelastning.
          </note>
          <note>
            Det är viktigt att Sverige, samtidigt som vi driver en effektiv
            miljöpolitik, också deltar i det internationella miljöarbetet,
            att vi inte försämrar den inhemska konkurrenskraften i det sammanhanget
            och att vi inte exporterar verksamheter till företag i länder
            med svagare miljöpolitik.
          </note>
          <note>
            På energins område finns det uppenbara risker att den gröna skatteväxlingen
            ska bli en svartväxling.
          </note>
          <note>
            Stängningen av Barsebäck - ja visst, men det blir just en sådan
            svartväxling om inte alternativ tas fram.
          </note>
          <note>
            Import från kolkraftverk ökar koldioxidutsläpp och andra utsläpp
            också i svenska luftrum. Det har gett anledning till förnyad oro
            för våra kvarvarande älvar. Det legala skyddet för orörda älvar
            och vattendrag är fortfarande för svagt. Risken finns att de offras
            i något som kallas miljöanpassad vattenkraftsutbyggnad. Det är
            inget bra uttryck. Det är ett orimligt uttryck. All utbyggnad
            av vattendrag skadar naturvärden. Att betala grönt med grönt är
            knappast någon växling alls.
          </note>
          <note>
            Att man inte omgående tar till sig mitt förslag om att sätta
            koldioxidskatt på torv som bränsle ter sig obegripligt. Torv är
            till större delen fossil. Den är inte förnybar annat än på mycket
            längre sikt än vad en socialdemokratisk energipolitik sträcker
            sig. Förbränning av torv avger koldioxid.
          </note>
          <note>
            Jag tror på de ekonomiska styrmedlen. Den som har eller erbjuds
            valfrihet tenderar ju att välja det ekonomiskt mest fördelaktiga
            - alltså måste det miljövänliga bli det ekonomiskt fördelaktiga
            och därmed ett naturligt och attraktivt val. Miljömedvetenhet
            är i sig ett ekonomiskt alternativ. Varje besök i en livsmedelsbutik
            med en uppsjö av produkter med seriösa miljömärkningar ger ju
            syn för sägen. Men det visar också att det är utbudet som ger
            valfriheten. Alternativrörelserna gav oss en ökad miljömedvetenhet
            just därför att de visade på alternativ. Alternativ som saknas
            i dag gör en växling svår eller rentav omöjlig om de inte först
            skapas. För det här arbetet behöver vi en bred samling i Sveriges
            riksdag.
          </note>
          <note>
            Låt mig säga några ord om skogsindustrin. Den har till stor del
            skapat Sveriges välstånd, och den genererar årligen stora netto-
            och exportintäkter.
          </note>
          <note>
            Utvecklingen på börsen har under de senaste veckorna klart visat
            att tillväxten i skogen är säkrare och starkare än inom IT-branschen
            och den s.k. nya ekonomin. Skogsindustrins stora ekonomiska betydelse
            har inneburit att den till stora delar har styrt utformningen
            av skogspolitiken. I dag vet vi genom ökad kunskap om skogsekosystemet
            att skogsbruket i sig självt kan utgöra ett hot mot miljön och
            i förlängningen mot det framtida skogsbruket. Vi ser också att
            det finns andra värden i skogen än det rena produktionsvärdet.
          </note>
          <note>
            Sedan kan jag inte låta bli att notera att Eskil Erlandsson från
            talarstolen talade om de marina reservaten. Vi har också under
            ganska lång tid föreslagit att man ska inrätta sådana. Eskil Erlandsson
            vill lägga in en brasklapp där. Som vanligt när miljöintressena
            kommer i konflikt med andra intressen blir det de andra intressena
            som ska segra. Det är inte miljöintresset som går i första hand.
            För mig är det viktigt att vi kommer i gång med arbetet med att
            tillskapa marina reservat.
          </note>
          <note type="speaker">
            Anf. 62 SINIKKA BOHLIN (s):
          </note>
          <note>
            Fru talman! Varför inte så här på Nobeldagen instifta ett Nobelpris
            i miljö? Dessa frågor är ju så grundläggande och viktiga för vårt
            liv på denna jord.
          </note>
          <note>
            Eskil Erlandsson kritiserade det internationella miljöarbetet
            här. Man skulle kanske kunna be vår talman att försöka instifta
            ett Nobelpris för det internationella och nationella miljöarbetet.
          </note>
          <note>
            Fru talman! Miljöpolitik för mig handlar om så mycket mer än
            den ganska måttliga summa som vi hanterar som budgetmedel. Man
            kan bara titta på den bredd som finns i vårt utskott för att hantera
            frågor från de areella näringarna, som också är miljöinriktade,
            till den minsta frågan om viltskador. Det är en väldigt liten
            del av den totala budgeten som går till miljöarbetet. Men det
            är kanske inte det som är det viktiga. Det är bara ett litet medel.
          </note>
          <note>
            Det handlar väldigt mycket om global samverkan, klimatfrågor,
            livsmedelssäkerhet och vattenresurser.
          </note>
          <note>
            Det går också från det stora globala långt borta från mitt kök
            till dig som sorterar förpackningar i ditt hushåll och försöker
            göra en liten miljötjänst. Det handlar väldigt mycket om närhet
            till miljöfrågan.
          </note>
          <note>
            Det handlar väldigt mycket om att vilja bidra. Den största betydelsen
            har kanske kunskapen om varför jag ska göra detta.
          </note>
          <note>
            Fru talman! Därför tycker jag att det nya anslaget för information
            om klimatfrågor är ett viktigt steg framåt i miljöarbetet. Syftet
            med informationen är att öka kunskaperna och medvetandegöra vikten
            av klimatfrågan hos allmänheten. Det handlar om behovet att ställa
            om samhället i hållbar riktning. Dessutom gäller det att visa
            den enskilde i vardagen hur man kan delta i processen.
          </note>
          <note>
            Det finns redan i dag möjligheter för kommuner att arbeta med
            informationsinsatser genom medlen till lokala investeringsprogram.
            Detta kan ske i form av studier och folkbildning för att förstärka
            det lokala arbetet med den ekologiska omställningen. Detta kommer
            också att gälla för det nya föreslagna klimatinvesteringsprogrammet.
            Vidare, Göte Jonsson, bör andra aktörer i samhället beredas möjlighet
            att arbeta med information - inte centrala myndigheter utan andra
            aktörer i närheten av samhällsmedborgaren.
          </note>
          <note>
            Fru talman! Jag vill påstå att Agenda 21-arbetet går vidare.
          </note>
          <note>
            Kommunal information, liksom annan information, som ges väldigt
            nära mottagaren har den fördelen att den på ett konkret sätt kan
            lyfta fram sambanden mellan beteende och miljöpåverkan samt konkret
            beskriva olika åtgärder som människor kan göra i sin egen vardag.
          </note>
          <note>
            Samtidigt med den här informationssatsningen ökar vi satsningen
            på det lokala klimatinvesteringsprogrammet med 200 miljoner, eller
            som Eskil Erlandsson sade: Vi går lite grann från LIP:en till
            Klimpen.
          </note>
          <note>
            Fru talman! Tidigare erfarenheter från lokala investeringsprogram
            har visat att just det lokala angreppssättet och kravet på samlade
            program har varit mycket framgångsrika för att uppnå goda miljöeffekter
            men också för att stärka miljöarbetet i kommunerna. Programmen
            har också stimulerat skapandet av en helhetssyn och samverkan.
          </note>
          <note>
            Herr talman! Vi kan göra en ganska klar uppdelning i de nya budgetsatsningarna.
            Dels gäller det att i framtiden satsa på att inte göra nya misstag,
            dels gäller det att satsa nya pengar till att avbetala gamla miljöskulder,
            t.ex. att öka resurserna till sanering av förorenade områden.
            För nästa år, 2002, är summan närmare 420 miljoner kronor. Det
            behövs för att kartlägga och sanera förorenade områden, industritomter
            och gamla soptippar. Målet är renare områden, minskade giftmängder
            och bättre miljö och hälsa för människor.
          </note>
          <note>
            Till det här området kan vi nog även räkna det höjda anslaget
            för att värna skogen och den biologiska mångfalden. Det totala
            anslaget blir 960 miljoner kronor för år 2002.
          </note>
          <note>
            Kalkningen, som vi har diskuterat ett antal gånger här i kammaren,
            får 15 miljoner färska kronor för nästa år.
          </note>
          <note>
            Alla dessa åtgärder gör vi för att betala miljöskulden och samtidigt
            skapa en bättre framtid när det gäller miljön för kommande generationer.
          </note>
          <note>
            Miljöforskningen och miljöövervakningen syftar till att vi inte
            ska behöva göra så många misstag i framtiden. Det visar vi också
            genom att det nya forskningsrådet för miljö, areella näringar
            och samhällsbyggande får ett ökat anslag som uppgår till ca 256
            miljoner kronor för nästa år. Detta är en forskning som är nödvändig
            som stöd för miljömålen, miljöbalken och det internationella miljöarbetet.
          </note>
          <note>
            Det finns ett stort behov av att stärka miljöövervakningen. Verksamheten
            är viktig i en rad sammanhang, bl.a. för beräkning av kritiska
            belastningsgränser och som underlag för aktionsprogram, åtgärdsförslag
            och internationella överenskommelser om belastningsminskningar.
          </note>
          <note>
            Herr talman! Med dessa budgetförstärkningar tillsammans med de
            miljömål som vi redan har beslutat om och med klimatpropositionen
            som vi kommer att besluta om under våren vill jag påstå att vi
            återigen tar några rejäla kliv framåt i miljöpolitiken. Det är
            naturligtvis inte nog. Mycket återstår. En del problem kan vi
            inte lösa ensamma nationellt, utan mycket arbete återstår både
            inom EU och i globala sammanhang.
          </note>
          <note>
            Herr talman! Jag har under de senaste åren besökt ca 50 kommuner,
            och jag vill påstå att det pågår många aktiviteter i vårt land
            inom ramen för statsbudgeten för miljön trots att den, som jag
            sade, omfattar en ganska begränsad summa. Det pågår aktiviteter
            inom den offentliga sektorn, men också väldigt mycket ute i näringslivet.
            Miljömålen har haft stor framgång i miljöarbetet, och de är faktiskt
            en ordinarie del av verksamheten, inte längre något vid sidan
            om.
          </note>
          <note>
            Jag skulle vilja ge ett exempel från mitt hemlän,
          </note>
          <note>
            Gävleborg, vad gäller miljömålen. Man formulerade där tidigt
            regionala mål för de miljökvalitetsmål som riksdagen har beslutat
            om. Redan nu i december 2001
          </note>
          <note>
            finns det ett förslag om etappmålen för regionen som länsstyrelsen
            ska ta ställning till i januari. Detta visar hur man regionalt
            är väldigt medveten om vad som händer nationellt och internationellt
            och sätter in åtgärder nästan samtidigt som riksdagen beslutar
            om målen.
          </note>
          <note>
            Låt oss hoppas att allt det arbete som pågår runtom i landet
            inte blir en pappersprodukt, så att miljömålen efter hårt arbete
            och mångas engagemang inte enbart blir en norm för all verksamhet
            utan så att vi också kommer att få se konkreta åtgärder. Dessa
            åtgärder skapas av näringarna, av kommunerna och andra aktörer
            och kommer att utgöra morgondagens miljöarbete.
          </note>
          <note>
            Herr talman! Det kommer naturligtvis att ställa stora krav på
            regeringen och riksdagen att följa upp de mål som vi har beslutat
            om. Så här inför valåret hade jag naturligtvis velat se något
            av en borgerlig enighet i miljöfrågorna. Ni ska i varje fall enligt
            massmedierna försöka bilda en borgerlig regering.
          </note>
          <note>
            Men fastän jag så här inför julen har använt både ljus och lykta
            för att hitta denna enighet har jag totalt misslyckats. Det är
            bara att konstatera, herr talman, att socialdemokratin är stark
            i miljöfrågor. Jag vill också så här inför juletiden tacka samarbetspartierna
            för draghjälp.
          </note>
          <note>
            Med dessa ord yrkar jag, herr talman, bifall till utskottets
            förslag och avslag på samtliga reservationer.
          </note>
          <note type="speaker">
            Anf. 63 HARALD NORDLUND (fp) replik:
          </note>
          <note>
            Herr talman! Sinikka Bohlin tar exempel från sin hemkommun Gävle.
            Jag ska ge ett färskt exempel från min hemkommun Uppsala. Jag
            läser i dagens tidning om att man nu vid Uppsala Energi, som numera
            ägs bl.a. av Vattenfall, utökar sopförbränningen.
          </note>
          <note>
            Jag vill fråga Sinikka Bohlin: Vad i den här budgeten kan göra
            att vi får en förändring av utvecklingen mot att alltfler kommuner
            satsar på sopförbränning, en hantering som skapar ännu mer av
            miljögiftet dioxin?
          </note>
          <note>
            Hur ska det här stoppas?
          </note>
          <note type="speaker">
            Anf. 64 SINIKKA BOHLIN (s) replik:
          </note>
          <note>
            Herr talman! Budgeten är ju ett instrument för att fördela pengar
            till olika ändamål. I sakfrågan har regeringen tillsatt en ensamutredare,
            som antingen denna månad eller strax efter årsskiftet ska redovisa
            eventuellt behov av skatt på sopförbränning. Jag hoppas att regeringen
            så småningom återkommer med en heltäckande proposition på avfallsområdet
            vad gäller energiutvinning, deponier m.m.
          </note>
          <note type="speaker">
            Anf. 65 HARALD NORDLUND (fp) replik:
          </note>
          <note>
            Herr talman! Skatter och avgifter är budgetfrågor, och den här
            utvecklingen går väldigt snabbt. Vi har nu i snart ett års tid
            sett en utveckling mot utökad sopförbränning, och nu är det bråttom.
            När man väl har kommit i gång med stora investeringar är det inte
            lätt att backa.
          </note>
          <note>
            Vi vet hur dioxinproblemet ser ut i dag, och jag menar att vi
            inte har tid att vänta. Jag hade någonstans i budgetförslaget
            velat finna åtgärder i form av skatter eller avgifter som skulle
            hejda denna utveckling.
          </note>
          <note type="speaker">
            Anf. 66 SINIKKA BOHLIN (s) replik:
          </note>
          <note>
            Herr talman! Regeringen har tillsatt en utredning som ska belysa
            denna fråga lite djupare. Frågan är vad som ska beskattas, dioxinerna
            eller koldioxiden.
          </note>
          <note>
            Ska man alltså beskatta det som går in eller det som kommer ut
            i form av deponier? Låt oss vänta lite,
          </note>
          <note>
            Harald Nordlund, och diskutera helheten. Jag vet att många kommuner
            står i kö för att bygga förbränningsanläggningar, och jag tycker
            att den frågan bör ses mot bakgrund av den totala avfallshanteringen
            i
          </note>
          <note>
            Sverige lokalt, regionalt och nationellt.
          </note>
          <note type="speaker">
            Anf. 67 GÖTE JONSSON (m) replik:
          </note>
          <note>
            Herr talman! Jag delar Sinikka Bohlins uppfattning att miljöpolitik
            är betydligt mera än de pengar som vi hanterar i vårt utskott.
            Det skulle vara ganska futtigt om det bara var fråga om detta.
            Det gäller inte minst alla människors vilja att medverka i de
            här sammanhangen. Men då är det också väldigt angeläget att man
            får förtroende för den miljöpolitik som förs inte minst från regeringen,
            i riksdagen och i andra sammanhang. Jag tror att det är väldigt
            angeläget med ett förtroendefullt samarbete i miljöfrågorna.
          </note>
          <note>
            Sinikka Bohlin säger i fråga om informationspengarna att också
            andra aktörer ska ha del av de pengarna. Jag är i och för sig
            medveten om detta, men vi menar från moderat håll att ingen ska
            ha betalt för att informera om viktiga miljöfrågor, t.ex. om klimatfrågan.
            Då sitter man bara och väntar på pengar innan man gör någonting.
            Det kan gälla såväl enskilda aktörer som myndigheter i dessa sammanhang.
          </note>
          <note>
            Kan Sinikka Bohlin berätta för mig varför man ska få särskilt
            betalt när man informerar om klimatfrågan men inte när man informerar
            om biologisk mångfald, för att ta det som exempel? Jag är rädd
            för att det som ett brev på posten kommer en begäran om pengar
            för att informera också om biologisk mångfald, om kemikaliefrågan
            eller om någonting annat.
          </note>
          <note>
            Vi ska akta oss för att gräva ned oss i den formen av bidragspolitik,
            för det gynnar inte miljön som sådan.
          </note>
          <note>
            Samma sak gäller i frågan om vi ska ha LIP eller något liknande
            när det gäller anslag för miljöarbete.
          </note>
          <note>
            Jag tror inte att det i särskilt hög grad gynnar miljöarbetet
            att nu lägga om de lokala investeringsprogrammen, LIP, till LINP.
            Blir det KLIMP nästa gång, eller någonting annat?
          </note>
          <note>
            Vi måste se till att anslaget ligger där det ska vara ute i de
            olika verksamheterna, och jag tror att det är särskilt angeläget
            i miljöfrågan.
          </note>
          <note type="speaker">
            Anf. 68 SINIKKA BOHLIN (s) replik:
          </note>
          <note>
            Herr talman! Vad gäller förtroende för miljöinformation sade
            jag i mitt anförande att för att ett sådant förtroende ska uppkomma
            behövs det väldigt mycket av nära information och nära samarbete.
            För att börja på de lokala investeringsprogrammens nivå har kommunerna
            och näringslivet tillsammans gått ihop om att bilda sammanhållna
            program för miljon inom ett lokalt eller ett regionalt område
            och även själva investerat en del. Det är en stimulans för att
            få i gång det som Göte Jonsson och jag egentligen tycker väldigt
            lika om.
          </note>
          <note>
            Det är på precis samma sätt med informationen.
          </note>
          <note>
            För att samorganisera informationen så att den kommer så nära
            både mig och Göte Jonsson som konsumenter handlar det väldigt
            mycket om hur vi kan ändra vårt beteende för att på lång sikt
            skapa en bättre miljö.
          </note>
          <note type="speaker">
            Anf. 69 GÖTE JONSSON (m) replik:
          </note>
          <note>
            Herr talman! Vi är överens när det gäller tillvägagångssättet.
            Vad som skiljer oss åt är frågan om betalningsansvar. Vi menar
            från moderat sida att det inte finns någon anledning att betala
            ut statsbidrag för att man på lokal nivå gör det som man ska göra.
            Det här ska man ta initiativ till utan att bli lockad med en morot.
            Det ligger inom det lokala ansvaret att se till att miljöarbetet
            fungerar enligt både de olika miljömål som vi har tagit i miljöbalken
            och andra miljöbeslut. Det behövs inga särskilda anslag för att
            man ska ta den typen av initiativ.
          </note>
          <note type="speaker">
            Anf. 70 SINIKKA BOHLIN (s) replik:
          </note>
          <note>
            Herr talman! Den miljöskuld som ligger lokalt och regionalt är
            också en nationell skuld. Vi har nationellt ute i landet en del
            miljöskulder. Därför har samhället som helhet också ett visst
            ansvar för att informera och för att få i gång de här arbetena
            i kommunerna som är nödvändiga, men det behövs bidrag både för
            kommuner, landsting och näringsliv.
          </note>
          <note type="speaker">
            Anf. 71 ESKIL ERLANDSSON (c) replik:
          </note>
          <note>
            Herr talman! Det kan ju aldrig vara trevligt, vare sig för en
            regering eller för en utskottsmajoritet, att ådra sig kritik.
            Hur kommer det sig, Sinikka Bohlin, att ni inte har tagit till
            er av den kritik som har riktats mot de här LIP-programmen och
            att ni inte använde de pengar som ni ändå budgeterade, även om
            det är lite mindre än det var tidigare, till någonting annat,
            som vi är mera överens om, t.ex. att åtgärda fler förorenade områden
            eller att bygga ut det klimatpolitiska programmet så att det blir
            något rejält av det?
          </note>
          <note type="speaker">
            Anf. 72 SINIKKA BOHLIN (s) replik:
          </note>
          <note>
            Herr talman! Om Eskil Erlandsson hade följt upp alla dessa s.k.
            LIP-program i kommunerna tror jag att han säkert där hade funnit
            väldigt mycket av de åtgärder som är förbättrande för klimatet.
            En stor del av de lokala investeringsprogrammen riktades just
            mot energisparprogram. Nu gör man det här som Eskil
          </note>
          <note>
            Erlandsson var ute efter, att man skulle kunna gå från lokala
            investeringsprogram med lite större bredd till enbart klimatåtgärder.
            Så jag tycker att i den frågan ska Eskil Erlandsson och jag vara
            ganska överens. Vi var överens i den utredning som föregick klimatpropositionen:
            Man skulle just satsa på att gå från breda lokala investeringsprogram
            och smalna in dem mot klimatåtgärder.
          </note>
          <note type="speaker">
            Anf. 73 ESKIL ERLANDSSON (c) replik:
          </note>
          <note>
            Herr talman! Det är ju så att det anslås nya pengar till nya
            projekt inom ramen för lokala investeringsprogram i 2002 och 2003
            års budgetförslag. Frågan kvarstår ju efter den kritik som har
            riktats mot de lokala investeringsprogrammen, därför att de har
            använts till saker som inte alltid har gynnat det de var tänkta
            att gynna, nämligen miljön. De har i stället varit en del av er
            - regeringens - arbetsmarknadspolitik.
          </note>
          <note>
            Varför gör ni ingenting i den här delen, så att vi kan bli överens,
            mer överens, om den här mycket viktiga budgeten?
          </note>
          <note type="speaker">
            Anf. 74 SINIKKA BOHLIN (s) replik:
          </note>
          <note>
            Herr talman! Om man tittar på de lokala investeringsprogram till
            vilka fortfarande ansökningar går in som löper eller är på väg
            in i systemet så är väldigt mycket av dem som finns utöver energisparprogrammen
            inriktade mot t.ex. biologisk mångfald och mycket för vattenbruk
            för att klara den marina ekologin i våra älvar och våra sjöar.
            Så det finns kanske också, Eskil Erlandsson, behov av andra åtgärder
            i de här paketen än enbart klimatåtgärder.
          </note>
          <note type="speaker">
            Anf. 75 KJELL-ERIK KARLSSON (v):
          </note>
          <note>
            Herr talman! Nu ska vi ta ställning till hur våra gemensamma
            skattepengar ska fördelas på anslaget inom utgiftsområde 20. Det
            förslag som vi har här baserar sig på den av regeringspartiet,
            Vänsterpartiet och Miljöpartiet gemensamt framförhandlade budgeten,
            och det rör sig då om politikområdet miljöpolitik.
          </note>
          <note>
            Liksom tidigare gemensamma budgetar på området har det skett
            en välbehövlig förstärkning. Om vi jämför utfallet för 2000 med
            förslaget för 2002 är det en mycket kraftig ökning på detta politikområde.
            Det är en ökning som behövs om vi ska klara politikens inriktning
            på att Sverige ska fortsätta vara ett föregångsland för en ekologiskt
            hållbar utveckling. Vi har nyss här i kammaren tagit beslut om
            svenska miljömål, delmål och åtgärdsstrategier. Nu gäller det
            att fullfölja och föra ut besluten på olika nivåer så att det
            blir ett genomförande av besluten och en vidare utveckling av
            miljöpolitiken regionalt och lokalt.
          </note>
          <note>
            Vad vi vill med budgetsatsningarna är att slå vakt om människors
            hälsa, ta till vara kulturmiljöer, värna den biologiska mångfalden,
            trygga en god hushållning med våra naturresurser och givetvis
            även bevara vårt ekosystems långsiktiga produktionsförmåga.
          </note>
          <note>
            Det krävs stora förändringar av samhället för att vi ska uppnå
            våra miljömål. Trots stora insatser kommer det att ta lång tid
            för naturen att komma igen efter den negativa påverkan som vi
            har utsatt den för.
          </note>
          <note>
            Som ett exempel kan man ta försurningen av marken som inte upphör
            fast utsläppen av försurande ämnen har minskat kraftigt.
          </note>
          <note>
            När det gäller kemikalier har vi även stora mängder miljögifter
            kvar i mark som tidigare har varit industritomter, i byggnader
            och i olika slag av produkter. Vi hittar fortfarande rester av
            sedan länge förbjudna bekämpningsmedel i våra vattendrag, men
            även höga halter av de ämnen vi nu använder. I bäckar har man
            hittat rester av bekämpningsmedel från jordbruket som ligger över
            internationella gränsvärden. T.ex. hittade man i somras i ett
            vattensystem en bäck som hade rester från elva olika bekämpningsmedel,
            bl.a. höga halter av ogräsmedlet MPCA. I
          </note>
          <note>
            Sverige finns det tydligen inga gränsvärden för bekämpningsmedel
            i vattenmiljöer, vilket jag tycker är anmärkningsvärt.
          </note>
          <note>
            Till detta kommer att av de 92 aktiva substanser i bekämpningsmedel
            som vi i Sverige har förbjudit är det bara 14 som är förbjudna
            inom EU. Inom gemenskapen har nu amitrol, 2,4-D och triasulfuron
            godkänts; tre substanser som Sverige tidigare förbjudit.
          </note>
          <note>
            Här är det viktigt att vi både här hemma och i EU
          </note>
          <note>
            driver på i kemikaliefrågan och om så behövs driver den till
            sin spets genom att ej acceptera användning av de bekämpningsmedel
            som vi redan fasat ut på grund av deras farlighet. På den punkten
            får Sverige absolut inte backa.
          </note>
          <note>
            Herr talman! Det krävs flera åtgärder för att målet
          </note>
          <note>
            Hav i balans samt levande kust och skärgård ska nås.
          </note>
          <note>
            Övergödningen måste minska liksom utsläppen av gifter. Vi har
            hört om dioxingifterna här tidigare i kammaren. Det är viktigt
            att det internationella arbetet blir framgångsrikt framöver och
            att fiskekvoterna framför allt anpassas till de verkliga bestånden.
          </note>
          <note>
            Hotet mot den biologiska mångfalden i den marina miljön kräver
            särskilda åtgärder. Särskilt värdefulla områden måste skyddas
            mot ingrepp och andra störningar genom att marina skyddsområden
            eller reservat inrättas. I betänkandet framgår det att detta bör
            ske skyndsamt, och det är bra.
          </note>
          <note>
            Nästan alla bestånd av torsk, strömming och skarpsill i Östersjön
            är överfiskade. Tyvärr har fångstkvoterna för torsk, strömming
            och skarpsill i
          </note>
          <note>
            Östersjön regelmässigt förhandlats upp till en högre nivå än
            den som fiskebiologerna har rekommenderat.
          </note>
          <note>
            För sent tycks syndaren vakna. Det heter ju att ingen saknar
            kon förrän båset är tomt, men här handlar det om liv eller död
            i havet.
          </note>
          <note>
            I Naturvårdsverkets de Facto 2001 framgår det att strömmingen
            i Bottenhavet och centrala Östersjön samt torskbestånden väster
            respektive öster om Bornholm är ordentligt överfiskade. Jag vill
            kalla det en katastrof, för två av bestånden är reducerade under
            sina tröskelnivåer, nämligen det östra torskbeståndet och strömmingen
            i centrala Östersjön. För de två torskbestånden i Östersjön, det
            östra och det västra beståndet, har det inrättats en gemensam
            kvot för år
          </note>
          <note>
            2002 på 76 000 ton. Den rekommenderade kvoten är
          </note>
          <note>
            0 ton för det östra beståndet och 36 000 ton för det västra.
            Men då man nu har en gemensam kvot för bestånden kan man alltså
            ta t.ex. 40 000 ton i det östra beståndet, där man borde ha tagit
            0 ton eftersom beståndet redan nu är under sitt tröskelvärde,
            vilket innebär att lekbeståndet inte ökar, och fiskbeståndet kollapsar.
          </note>
          <note>
            Herr talman! Jag skulle nu vilja gå in på miljömålet Säker strålmiljö,
            som även behandlas i betänkandet. I budgeten kan man läsa att
            kärnkraftsbolagen de senaste åren haft en sämre lönsamhet vilket
            lett till mindre investeringsbenägenhet och att detta kan ha effekt
            på säkerhet och strålskydd vid anläggningarna.
          </note>
          <note>
            Jag kommer då in på frågan om reaktorsäkerhetsutredningen.
          </note>
          <note>
            Den senaste men förhoppningsvis inte den sista reaktorsäkerhetsutredningen
            gjordes 1979. Mycket har hänt sedan dess. Jag tänker då på Tjernobylhaveriets
            resultat för folkhälsan, den ökande risken för terroranfall samt
            det som hände den 11 september i
          </note>
          <note>
            USA.
          </note>
          <note>
            Nu undrar jag vart den sedan 8 juni 2000 utlovade reaktorsäkerhetsutredningen,
            som ministern då beskrev som långt framme i förberedelserna, har
            blivit av. Olika tidpunkter har lämnats vid förfrågningar.
          </note>
          <note>
            Det har sagts att den ska komma årsskiftet 2000/01.
          </note>
          <note>
            Sedan skulle den komma före sommaren 2001. Nu är vi inne på vintern
            2001. Det är över 20 år sedan den senaste utredningen gjordes.
          </note>
          <note>
            När avser regeringen tillsätta den nämnda utredningen? Kan vi
            lita på det som står i betänkandet, dvs.
          </note>
          <note>
            att regeringen har för avsikt att inom kort besluta om en utredning
            som ska se över reaktorsäkerheten och strålskyddet vid våra kärnkraftverk?
            Om utredningen nu blir en enmansutredning, vilket det har flaggats
            för, är det viktigt att den personen står fri från bindningar
            till kärnkraftsindustrin och att utredningen snabbt kommer i gång.
          </note>
          <note>
            Jag vill sluta med att yrka bifall till utskottets förslag i
            betänkandet, framföra ett tack till Socialdemokraterna och Miljöpartiet
            för det goda budgetsamarbetet och önska en god jul och ett gott
            nytt år.
          </note>
          <note type="speaker">
            Anf. 76 CARL-ERIK SKÅRMAN (m):
          </note>
          <note>
            Herr talman! Bilen är en av 1900-talets allra största gåvor till
            mänskligheten. Få hjälpmedel har i så hög grad bidragit till den
            enskilda människans rörlighet och därmed den individuella friheten.
            Men vi måste komma till rätta med den moderna bilens betydande
            nackdel, avgaserna. Därför är det också angeläget att vi utvecklar
            bilen så att vi kan skydda miljön och bli kvitt dessa avgaser.
            Då kan vi försvara och bevara bilen som det goda och effektiva
            instrumentet för vardaglig frihet.
          </note>
          <note>
            Stockholm, Göteborg och andra europeiska storstäder gör nu stora
            ansträngningar för att på detta sätt kunna försvara bilen och
            förbättra miljön. Man har projekt i gång som även har belönats
            av Europeiska unionen med stöd för att förbättra miljön. Därför
            är det också viktigt att vi fullföljer det även på det individuella
            planet. Där har det uppstått problem därför att den rådande lagstiftningen
            har satt hinder i vägen för att på kommunal nivå kunna belöna
            människor som vill ta på sig att nyttja de ännu inte fullt utvecklade
            miljöbilarna. De bör belönas på olika sätt av kommunerna, bl.a.
            genom friare parkering.
          </note>
          <note>
            Eftersom det är angeläget att på detta sätt förbättra miljön
            och försvara bilen borde utskottsmajoriteten ställt sig bakom
            de uppfattningar som Moderaterna och Kristdemokraterna redovisar
            i sin reservation på den här punkten.
          </note>
          <note type="speaker">
            Anf. 77 MARIA WETTERSTRAND (mp):
          </note>
          <note>
            Herr talman! Det satsas 3,1 miljarder kronor på miljöområdet
            i årets budget i det utgiftsområde som vi nu diskuterar. Som jämförelse
            var satsningarna 1,2
          </note>
          <note>
            miljarder år 1998, och i ramarna för år 2004 är anslaget uppe
            i 4,1 miljarder. Det är bara siffror, och de säger inte så mycket
            om man inte tittar närmare på dem. Miljöpolitik är naturligtvis
            mycket mer än det.
          </note>
          <note>
            Men det är ändå intressant att titta på siffrorna.
          </note>
          <note>
            Det är tydligt att satsningarna har ökat radikalt de senaste
            åren. Närmare bestämt har de tredubblats från år 1998 till ramarna
            för år 2004. En väsentlig förändring som skedde efter valet 1998
            var att Miljöpartiet de gröna kom in i regeringssamarbetet. Att
            lösa miljöproblemen och skapa en hållbar utveckling är inte gratis.
            Den som vill finna ekonomiskt utrymme för skattesänkningar kan
            säkert vara frestad att skära i miljösatsningar och i stället
            hänvisa till individens ansvar. Men är det så enkelt? Är det kostnader
            som kan undvikas?
          </note>
          <note>
            Faktum är att dagens miljöförstöring och exploatering inte heller
            är gratis. I Miljömålskommittén, där jag satt med som ledamot,
            försökte vi låta beräkna kostnaderna av dagens miljöproblem. Vi
            kom fram till att kostnaderna ligger på långt över 20 miljarder
            om året.
          </note>
          <note>
            Då har man inte räknat in miljögifternas påverkan på hälsan och
            på markens och vattnets långsiktiga produktionsförmåga. Man har
            heller inte räknat in kostnader för ozonuttunningen eller växthuseffekten,
            och man har inte räknat in kostnader på den biologiska mångfalden
            eller välfärdsförluster på grund av en förstörd natur. Kommande
            generationers åsikter om värdet av en levande natur, rent vatten
            och frisk luft är inte heller inräknade av naturliga skäl.
          </note>
          <note>
            20 miljarder är alltså en miniminivå på kostnaderna för dagens
            miljöförstöring. Troligen handlar det snarare om minst det femdubbla
            enbart i direkta kostnader. Det är knappast så att de kostnaderna
            minskar om vi ignorerar problemen. Det är snarare tvärtom.
          </note>
          <note>
            Det ska jämföras med satsningar på 3,1 miljarder på detta budgetområde.
          </note>
          <note>
            Vad går då de ökade satsningarna till? En del har nämnts här
            tidigare. Skydd av värdefulla naturområden är en viktig del. Satsningarna
            syftar till att säkerställa ett långsiktigt skydd av exempelvis
            ur- och naturskogar, fågeltäta våtmarksområden, marina miljöer
            som uppväxtplatser för fisk och strandområden kring sjöar och
            vattendrag.
          </note>
          <note>
            När det gäller marina miljöer är vi särskilt angelägna om att
            fler områden får skydd snabbt. Reservat med planer för lokal förvaltning
            tycker vi är mycket bra. Men även reservat med totalt fiskeförbud
            kan behövas för att fisket ska kunna återhämta sig tillräckligt.
          </note>
          <note>
            Sanering av förorenade områden är en annan viktig budgetpost
            som har förstärkts rejält från 0 kr i budgeten 1998 till drygt
            400 miljoner i budgeten för nästa år. Det är gamla industrimarker
            med mängder av giftiga ämnen som behöver saneras. Det är nödvändigt
            att det kommer i gång snabbt. Den summan är vad som kan hanteras
            i nuläget. Satsningarna behöver öka framöver.
          </note>
          <note>
            När det gäller miljöforskning och miljöövervakning har anslagen
            också ökat rejält. Det är vi väldigt nöjda med. Visst kan vi kanske
            undvika kostnader i miljöbudgeten. Men vi får i så fall betala
            på annat håll. Till stora delar betalar vi redan nu på annat håll
            för dessa problem. Den sammanlagda kostnaden blir betydligt högre
            om vi väntar med åtgärder.
          </note>
          <note>
            Vi i Miljöpartiet de gröna är stolta över att ha åstadkommit
            de nödvändiga budgetförstärkningarna, men vi är inte nöjda. För
            att nå miljömålen behöver miljösatsningarna fortsätta att öka.
            Vi har för avsikt att arbeta vidare med den förändringen. Jag
            vill därmed yrka bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 december.)
          </note>
          <note>
            8 § Jord- och skogsbruk, fiske med anslutande näringar
          </note>
          <note>
            Föredrogs miljö- och jordbruksutskottets betänkande
          </note>
          <note>
            2001/02:MJU2
          </note>
          <note>
            Utgiftsområde 23 Jord- och skogsbruk, fiske med anslutande näringar
            (prop. 2001/02:1 delvis).
          </note>
          <note type="speaker">
            Anf. 78 ULF BJÖRKLUND (kd):
          </note>
          <note>
            Herr talman!
          </note>
          <note>
            Våran prost är rund som en ost och lärd som själva den onde,
            men gemen likväl och en vänlig själ och skäms ej, att far hans
            var bonde
          </note>
          <note>
            Och tacka för det! Detta var en av våra kända
          </note>
          <note>
            Värmlandsskalder, Gustaf Fröding, som har skrivit många marknära
            och humoristiska berättelser och dikter som tangerar just den
            gamla bondekulturen.
          </note>
          <note>
            Bonderötterna var inte alltid någonting som man lyfte fram som
            någonting att vara stolt över. I stället höll man ofta tyst om
            det när man kom till lite högre positioner i samhället. Men naturligtvis
            är det ingenting att skämmas över. Periodvis i historien har man
            dock skämts över sina bonderötter. Det finns ingen anledning i
            dag att på något sätt behöva skämmas för sina rötter i bondeleden!
            Jag vill hellre tro att det är precis tvärtom.
          </note>
          <note>
            Ett litet observandum finns dock. Man märker ändå en pessimism
            inför framtiden i dag hos bönder i vissa bygder. Jag kan känna
            en viss förståelse för det.
          </note>
          <note>
            Omställning och avreglering har framtvingat en mer storskalig
            produktion som för många har varit hård och tung. Det ena familjejordbruket
            efter det andra läggs fortfarande ned.
          </note>
          <note>
            Man säger att minst tre mjölkbönder lägger ned sin verksamhet
            dagligen samtidigt som flykten från landsbygden fortsätter. Prognosen
            - en dyster sådan, kanske - pekar på att av dagens ca 80 000 jordbrukare
            återstår blott 10 000 om 10-15 år. Beslut om nedläggning av verksamhet
            och gårdar som i generationer har varit ett släktvärv upplevs
            av naturliga skäl som en katastrof. Besluten blir många gånger
            tvingande och utan återvändo.
          </note>
          <note>
            Men glädjande nog finns även positiva signaler om nya investeringar
            och om nya etableringar. Jag vill kanske främst nämna Norrbotten
            som ett gott och positivt exempel. Unga jordbrukare satsar och
            investerar. Man undrar: Hur skulle det då inte se ut om man hade
            varit av med den orättvisa dieselskatten och om man hade varit
            av med alla andra handikapp som
          </note>
          <note>
            Norrlandsbonden ändå har?
          </note>
          <note>
            Det tycks ha gått så långt så att vi t.o.m. talar om
          </note>
          <note>
            "bondens nya uppdrag". Jordbruksminister Margareta
          </note>
          <note>
            Winberg lär ju ha visioner i den riktningen. Vad är det egentligen
            för nytt det handlar om? Har inte våra bönder alltid och i alla
            tider varit både skapare och vårdare av vårt kulturlandskap och
            bidragit till biologisk mångfald?
          </note>
          <note>
            Bonden var och är fortfarande medskapare också till vår välfärd.
            Industrialismen står minsann inte ensam för välfärdsutvecklingen.
            Den eventuella miljöbelastning som ett tusenårigt jordbruk har
            förorsakat är ingenting emot vad industrialismens tvåhundraåriga
            både fysiska och psykosociala miljö ställt till med. Bondens uppdrag
            handlar först och främst om att med god djurvård som grund producera
            livsmedel av hög kvalitet. Det är livsmedel som borde värderas
            högre, till ett pris som garanterar skälig levnadsstandard och
            då helst utan bidrag eller konstlade ersättningar.
          </note>
          <note>
            Herr talman! När det gäller bondens sociala skyddsnät och möjligheter
            till ledighet är ett fungerande avbytarsystem nödvändigt - inte
            minst för mjölkgårdar. Vanliga löntagare har rätt till fem veckors
            semester, och det är inte mer än rimligt att också jordbrukaren
            får en semesterrätt. Jag har inte mött en enda bonde under hösten
            som har ansett sig haft råd att ta ut mer än två veckor av semestern.
          </note>
          <note>
            Det bästa sättet att möta detta självklara behov är att staten
            stöttar utbyggnaden av en avbytartjänst som kan komma alla lantbrukare
            till del. Till detta anvisar vi kristdemokrater 20 miljoner kronor
            i budgeten inför 2002. Något gehör för det har vi inte fått.
          </note>
          <note>
            Ett annat område där statsmakten på ett bättre sätt bör stödja
            jordbruksnäringen är ett fungerande skördeskadeskydd. En lantbruksföretagare
            är som ingen annan företagare utsatt för vädrets nycker. De klimatförändringar
            som vi befarar kan vara orsakade av människans påverkan kan slå
            oerhört hårt för den enskilde. Översvämningar har under senare
            år slagit ut hela årsinkomster för enskilda företagare. Inte minst
            potatisodlare har drabbats hårt. Här måste staten ta sitt ansvar
            så att den enskilde inte drabbas på ett orimligt sätt.
          </note>
          <note>
            Som jag har påpekat tidigare så måste den tolkning som i dag
            görs när det gäller begreppet katastrof ges ett individuellt innehåll
            och inte bedömas utifrån näringens produktionsresultat totalt
            sett. För att möjliggöra detta är vi beredda att satsa 15 miljoner
            kronor för kommande budgetår. Vi måste se till den enskilda jordbrukaren
            - till företaget och till individen. Se människan!
          </note>
          <note>
            Vi anser att arealersättningarna ska betalas ut samma år som
            de avser. Den principen har regeringen frångått genom att de rena
            EU-pengar som det handlar om för ändamålet används som en budgetregulator
            för att klara utgiftstaket. Detta har resulterat i att bönderna
            har fått vänta i cirka två månader över årsskiftet innan de har
            fått del av pengarna. Detta är naturligtvis ohållbart. Det medför
            ekonomiska förluster för jordbruket och för bönderna. Dessutom
            har man fått bekymmer med likviditeten i vissa fall. Detta påpekade
            vi senast i samband med vårbudgeten. Inför
          </note>
          <note>
            2002 års budgetarbete tvingas dock regeringen att återföra dessa
            pengar till 2001 för att klara utgiftstaket 2002. Detta välkomnar
            vi naturligtvis, men vi vill påpeka att bollandet med böndernas
            ersättningar på det här sättet är helt otillfredsställande. Detta
            har vi utvecklat och påpekat i en särskild reservation.
          </note>
          <note>
            Stark kritik har riktats mot regeringens hantering av programmet
            för miljö- och landsbygdsstöd. På grund av regeringens försumlighet
            när det gäller att ta till vara de möjligheter som EU-medlemskapet
            ger har detta stöd dragits ned, vilket har drabbat svensk landsbygd
            på ett speciellt sätt. Målsättningen måste naturligtvis vara att
            utnyttja hela möjligheten till stöd från EU. Behovet av stöd till
            mindre gynnade områden, stöd till unga jordbrukare och till nyetablering
            är fortfarande stort och angeläget. Vi kristdemokrater föreslår
            en höjning av anslaget 44:1, åtgärder för landsbygdens miljö och
            struktur för år 2002, med 300
          </note>
          <note>
            miljoner kronor av nationella medel.
          </note>
          <note>
            Norrlandsjordbruket har extra kostnader som övriga landet inte
            belastas med. Under lång tid har man därför erhållit en regionalpolitisk
            ersättning för att täcka dessa merkostnader. Genom att man förädlar
            norra Sveriges viktigaste och nästan enda gröda, vallen, till
            kött och mjölk har norra Sveriges konsumenter tillgång till högklassiga
            närproducerade livsmedel. I dag minskar produktionen i norra Sverige,
            vilket tyder på att lönsamheten är sämre än i landet för övrigt.
            Detta gäller inte minst fjälljordbruken.
          </note>
          <note>
            Införandet av kadaverinsamlingen i norra Sverige har dessutom
            medför att jordbruket i norr har drabbats av högre kostnader än
            jordbruket längre söderut.
          </note>
          <note>
            Vi anser att ytterligare 7 miljoner kronor behöver anslås som
            ett extra Norrlandsstöd.
          </note>
          <note>
            Herr talman! Det är nödvändigt att miljöaspekter vägs in vid
            utformandet av jordbrukspolitiken. En övergång till mer miljöanpassade
            och ekologiska brukningsmetoder ska främjas, men det är viktigt
            att för den skull inte missgynna det konventionella jordbruket.
            Det konventionella jordbruket har en mycket god kvalitet både
            beträffande produkter och produktionsmetoder.
          </note>
          <note>
            Om man vill höja miljömedvetandet inom hela jordbruksnäringen,
            som regeringen påstår sig vilja, är det anmärkningsvärt att det
            s.k. REKO-stödet avvecklades. Att avveckla det stöd som givit
            god effekt vad gäller miljöanpassade brukningsmetoder ger fel
            signal till de konventionella jordbrukare som önskar en mer ekologisk
            inriktning av sin produktion. Vi ser hellre att det finns en långsiktig
            satsning både för konventionellt jordbruk med REKO-stöd och rent
            ekologisk produktion så att konkurrensen mellan dessa inte snedvrids
            i onödan.
          </note>
          <note>
            Trädgårdsnäringen bär liksom jordbruket på en extra ryggsäck
            i form av skatter och avgifter. På samma sätt som jordbrukets
            produktionsskatter utgör energibeskattningen för växthusodlingen
            en tung kostnad att bära. Skatten står inte alls i rimlig produktion
            till den skatt som belastar växthusodlingen i våra konkurrensländer.
            Det står klart när man jämför med Danmark och Holland, som är
            Sveriges största konkurrenter.
          </note>
          <note>
            För att vi fortsättningsvis ska kunna säkra konsumenten en inhemsk
            produktion av t.ex. tomater och andra grönsaker är det viktigt
            att stärka näringens konkurrenskraft. Därför har vi kristdemokrater
            i vårt budgetförslag krävt att växthusodlingens skatt på bränsle
            återförs till näringen med ett belopp som motsvarar 20 miljoner
            kronor. Sättet för återföringen bör utredas i anslutning till
            frågan om jordbrukets produktionsskatter.
          </note>
          <note>
            Regeringen har i årets budgetproposition föreslagit att återföra
            jordbrukets gödselmedels- och bekämpningsmedelsskatter till näringen,
            likaså utsett utredare att se över möjligheterna att undanta jordbrukets
            arbetsmaskiner från dieselbeskattning. Dessa krav har Kristdemokraterna
            med kraft drivit, men också förväntat sig att löftet om avlyft
            av dieselskattebördan skulle hållas. Så är tyvärr inte fallet.
            Regeringens signaler till landets bönder är således att detta
            sannolikt inte kommer att ske före nästa års val.
          </note>
          <note>
            Regeringen har däremot redan i innevarande års budget visat lyhördhet
            för ett kristdemokratiskt förslag med begäran om en forsknings-
            och utvecklingsfond för trädgårdsnäringen. Men vi konstaterar
            samtidigt att potatisodlingen ställs utanför motsvarande möjlighet
            att finansiera sina forsknings- och utvecklingsinsatser. Potatisodlingen
            är liksom trädgårdsodlingen en strukturellt småskalig företagarbransch
            med en begränsad produktionsandel som kanaliseras via egna utbudsorganisationer.
            Därför möter branschen samma svårigheter som trädgårdsodlingen
            när det gäller att på frivillig bas organisera resurser för forsknings-
            och utvecklingsverksamhet. Vi har anslagit 5
          </note>
          <note>
            miljoner i budgeten just för detta ändamål.
          </note>
          <note>
            När det gäller anslaget 44:4, Stöd till jordbrukets rationalisering,
            har riksdagen i två tillkännagivanden uppmärksammat regeringen
            på att omarronderingsverksamheten måste garanteras möjlighet att
            bedrivas på minst oförändrad nivå och med möjlighet till tillkommande
            projekt. Åtgärden att då minska anslaget från 5 till 3 miljoner
            redan i vårbudgeten och nu fortfarande, är ju inte på något sätt
            ägnad att tillgodose riksdagens tidigare beslut i frågan. Förutom
            uppenbara svårigheter att fullfölja redan gjorda åtaganden, innebär
            det att möjligheter till nya angelägna åtaganden förhindras.
          </note>
          <note>
            Det är anmärkningsvärt att regeringen, trots två tillkännagivanden,
            inte det minsta beaktar de positiva effekter både för enskilda
            och för samhället som en rationalisering av fastighetsindelningar
            innebär för jord- och skogsbruket. Det här kräver en tydlig och
            klar förklaring från jordbruksministerns sida.
          </note>
          <note>
            Likaså föreslår regeringen att den statliga kreditgarantin för
            åtgärder mot översvämningar i Emån nere i Kalmar län ska upphöra
            den 1 januari 2002.
          </note>
          <note>
            Pågående utredningsarbete som kräver 1 miljon kronor under 2002
            kan därmed inte slutföras. Detta är otillfredsställande. Tillsammans
            utgör behovet till
          </note>
          <note>
            Emån och pågående omarronderingsverksamhet i
          </note>
          <note>
            Dalarna ytterligare 3 miljoner kronor sammantaget.
          </note>
          <note>
            Det kan inte finnas absoluta och godtagbara besparingskrav i
            en totalbudget som omfattar drygt 14
          </note>
          <note>
            miljarder. Man har inte lyckats att skrapa ihop ens miljonen
            som behövs för den fortsatta utredningen om Emån. En förklaring
            är på sin plats.
          </note>
          <note>
            För övrigt, herr talman, finns det ett särskilt yttrande fogat
            till betänkandet där Kristdemokraternas budgetalternativ inom
            utgiftsområde 23 presenteras.
          </note>
          <note>
            Sammantaget satsar Kristdemokraterna 255 miljoner kronor utöver
            regeringens satsning inom utgiftsområdet inför 2002. Därtill kommer
            avlastningen av skatteryggsäcken, då främst dieselskatten, på
            ytterligare
          </note>
          <note>
            1 100 miljoner kronor som redovisas under skatteutskottets utgiftsområde.
          </note>
          <note>
            För att trygga livsmedelsproduktionen för framtiden i Sverige
            och övriga EU-länder måste det slås fast att den odlade jorden
            är en oersättlig och livsviktig resurs för människors välbefinnande
            och överlevnad. Ur ett globalt perspektiv är det också långsiktigt
            nödvändigt att åkermarken i Sverige och övriga Europa finns tillgänglig
            för livsmedelsproduktion.
          </note>
          <note>
            Från Kristdemokraternas sida har vi formulerat tio punkter för
            utveckling av jordbruket i vårt land. Dessa tio punkter ska jag
            inte räkna upp här. Jag har redan berört några av dem.
          </note>
          <note>
            Däremot skulle jag till sist vilja säga så här: Att vara bonde
            och odlare av den svenska modernäringen är verkligen ingenting
            man behöver skämmas för, utan det är någonting som man ska kunna
            vara stolt över också i framtiden.
          </note>
          <note>
            Med detta, herr talman, vill jag här yrka bifall till reservation
            nr 3.
          </note>
          <note>
            Anf. 79 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Herr talman! Jag blev lite konfunderad över ett par saker som
            Ulf Björklund sade. Därför skulle jag vilja ställa tre frågor.
          </note>
          <note>
            Ulf Björklund sade att produktionen helst ska ske utan bidrag.
            Samtidigt föreslår ni extra bidrag för skördeskador, extra bidrag
            på området småskaliga livsmedel, extra bidrag för transport i
            Norrland, ett extra potatisstöd, extra stöd till avbytartjänster
            och
          </note>
          <note>
            300 nya miljoner till miljö- och landsbygd utöver de stöd som
            vi redan har. Min första fråga är: Ska produktionen ske med eller
            utan bidrag?
          </note>
          <note>
            Ulf Björklund jämförde bönderna med vanliga löntagare som har
            semester. I nästa mening talar han om lantbruksföretagare. Är
            bönderna löntagare eller företagare? är min andra fråga.
          </note>
          <note>
            Den tredje frågan är: Hur ska ni spara 54 miljoner, utöver regeringens
            förslag, på Jordbruksverket?
          </note>
          <note type="speaker">
            Anf. 80 ULF BJÖRKLUND (kd) replik:
          </note>
          <note>
            Herr talman! Först och främst frågan om med eller utan bidrag.
            Som situationen i dag är med det avtal vi har om den gemensamma
            jordbrukspolitiken i
          </note>
          <note>
            EU är det självklart att vi ska ta vara på möjligheterna till
            bidrag som vi har att plocka från EU. Det är ju så systemet fungerar
            i dag. Det vore väl märkligt om vi inte skulle ta vara på de möjligheter
            som vi har, när vi dessutom betalar en avgift på ett antal miljarder
            som är betydligt mer än det vi får tillbaka. Så fungerar ju systemet.
            Men det är ingen bonde, om man skulle fråga dem, som innerst inne
            vill leva på bidrag eller ersättningar, så målsättningen på lång
            sikt är naturligtvis även för Kristdemokraterna att bidrag ska
            undvikas så långt som möjligt. Men verkligheten talar ändå för
            att vi i dag ska ta vara på de pengar som vi ändå har rätt att
            få, och det har regeringen inte gjort.
          </note>
          <note>
            Naturligtvis är jordbruksföretagaren en företagare men en speciell
            företagare med lite andra möjligheter och lite andra problem än
            en vanlig företagare. Det handlar t.ex. om att odla en mark som
            inte går att flytta utomlands. Av sådana skäl får vi betrakta
            jordbruksföretaget som lite speciellt och som något som vi måste
            ta ett särskilt ansvar för.
          </note>
          <note>
            Anf. 81 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Herr talman! Då ska jag uppfatta Ulf Björklunds svar så att vi
            egentligen ska ta vara på de möjligheter som EU-medlemskapet och
            regelverket där innebär.
          </note>
          <note>
            Det är en självklarhet också för mig.
          </note>
          <note>
            Men, Ulf Björklund, vad ni föreslår är ju ett antal miljoner
            utöver det som skulle vara nationella stöd.
          </note>
          <note>
            Det var det som fick mig att bli lite förvånad, när ni samtidigt
            säger att helst ska det ske utan bidrag.
          </note>
          <note>
            Sedan har jag också förstått att bönderna är företagare, fast
            lite speciella, och att de därför kan jämföras med löntagare.
          </note>
          <note>
            Min sista fråga kvarstår: Hur ska ni spara 54 miljoner, utöver
            regeringens förslag, på Jordbruksverket?
          </note>
          <note type="speaker">
            Anf. 82 ULF BJÖRKLUND (kd) replik:
          </note>
          <note>
            Herr talman! På områdena forskning, pengar till landsbygdens
            miljö och landsbygdsstödet har vi satsat ytterligare 300 miljoner
            av nationella medel. Den besparing vi gör på Jordbruksverket är
            ju trots allt mindre än det extra anslag som regeringen ger Jordbruksverket
            i budgeten. Men det kompenseras alltså på flera andra ställen
            i vårt budgetförslag. Man bör då kunna klara det på Jordbruksverket.
          </note>
          <note>
            När det gäller de 300 miljonerna extra som vi vill satsa av nationella
            medel på landsbygdsmiljön var det faktiskt så att regeringen missade
            att förhandla till sig de pengar som EU hade möjlighet att ge
            oss. Detta är alltså bara en liten kompensation vi ger därför
            att det behövs pengar för nyföretagare, för unga som vill starta
            lantbruk, inte minst uppe i Norrland.
          </note>
          <note>
            Det är som jag har sagt tidigare: Pengar som vi har möjlighet
            att dra till oss ska vi dra till oss. Vi vill visa att pengarna
            också verkligen behövs. Därför har vi satsat dessa pengar.
          </note>
          <note>
            På sikt måste naturligtvis bidragssystemet, ersättningssystemet,
            reduceras med tanke på framtiden.
          </note>
          <note>
            Men det måste ske på ett sådant sätt att den vanlige bonden kan
            känna trygghet inför framtiden och därmed också känna sig stolt
            över att vara svensk bonde.
          </note>
          <note type="speaker">
            Anf. 83 CARL G NILSSON (m):
          </note>
          <note>
            Herr talman! Ingvar Eriksson har tyvärr med kort varsel tvingats
            lämna återbud till den här debatten, men jag har tack vare talmannens
            välvilliga inställning fått tillstånd att använda hans plats på
            talarlistan i det vittomspännande ämne som skog, jord och fiske
            är. Jag ska därför bara försöka göra några nedslag och några reflexioner
            i de ämnen som betänkandet handlar om.
          </note>
          <note>
            Om jag börjar med skogen har jag många gånger från denna talarstol
            sagt att man alltid måste påminna om att den svenska skogen och
            skogsnäringen är vårt lands absolut viktigaste exportnäring. Den
            drar i exportinkomster netto till vårt land in tre fyra gånger
            så mycket som den samlade bilindustrin. Därför är det naturligtvis
            oerhört viktigt att skogen och skogsnäringen får villkor som är
            jämförbara med deras som vi ska konkurrera mot.
          </note>
          <note>
            Det finns några exempel på att konkurrensvillkoren inte är likartade
            med dem som vår omvärlds näringar har. Det gäller t.ex. subventionerade
            investeringar i skogsindustrier i andra länder, där det i dag
            byggs fabriker i Europa med stora skattesubventioner av olika
            slag. Nu menar jag inte att vi ska möta detta med motsvarande
            subventioner här hemma i Sverige.
          </note>
          <note>
            Vi ska naturligtvis möta det genom att framför allt inom den
            europeiska unionen verka för att sådana subventioner inte får
            förekomma.
          </note>
          <note>
            Det handlar här såväl som inom jordbruket om kostnader för driften
            av i första hand skogsbruk. Då tänker jag, som vanligt får jag
            väl tillägga, på den svenska dieselskatten, som i förhållande
            till motsvarande skatt i t.ex. Finland är mycket besvärande. Jag
            har inhämtat siffrorna för ett normalt finskt skogsskördarlag
            bestående av en skördare och en skotare.
          </note>
          <note>
            Ett svenskt lag betalar varje år i storleksordningen
          </note>
          <note>
            130 000 kr i dieselskatt under det att ett motsvarande finskt
            lag betalar någonstans mellan 20 000 och
          </note>
          <note>
            30 000 i motsvarande dieselskatt. Det är naturligtvis otillfredsställande,
            lindrigt utryckt.
          </note>
          <note>
            Det handlar om att vi måste se till att Sverige på de många och
            stora internationella skogskonferenser som förekommer världen
            över är representerade på hög nivå, på högsta nivå, dvs. att vår
            regering måste se till att vi verkligen har en hög representation
            där.
          </note>
          <note>
            Tyvärr finns det en erfarenhet av att så inte alltid är fallet.
          </note>
          <note>
            Riksdagens skogsindustrigrupp, som består av ledamöter från alla
            riksdagens partier, träffade häromdagen företrädare för den organisation
            som företräder skogsindustrin. Den heter Skogsindustrierna. De
            pekade just på de saker som jag nu har nämnt. Men de pekade också
            på behovet att kompetensutveckling, där de befarar att vi i Sverige
            håller på att halka efter.
          </note>
          <note>
            De pekade på hur våra naturbruksskolor tyvärr inte lever upp
            till den höga kvalitet som de borde göra.
          </note>
          <note>
            På jordbruksområdet kan man fundera på vilka frågor inom jordbrukspolitiken
            som det diskuteras, skrivs eller debatteras om just nu. Jag fastnade
            i dag när jag funderade över vad som skulle sägas för att det
            handlar om de stora internationella förhandlingar som pågår inom
            WTO och Europeiska unionen om hur den europeiska jordbrukspolitiken
            ska utformas framöver. Det handlar om den s.k. ekologiska livsmedelsproduktionen
            visavi den s.k. konventionella.
          </note>
          <note>
            Det handlar, fortfarande fyra fem år efter Björks utredning,
            om den s.k. ryggsäcken. Det handlar, tycker jag, väldigt mycket
            om djurskydd, om djurskyddsfrågor och vad som därtill hör.
          </note>
          <note>
            Jag börjar med att något kommentera det första, nämligen de internationella
            förhandlingarna. Jag tror för min del att vad som kommer att ske
            inom WTO är att det blir en liberaliserad livsmedelshandel, en
            öppnare livsmedelshandel. Det blir åtgärder som skulle kunna åstadkomma
            mer, om jag får uttrycka mig så, riktiga världsmarknadspriser,
            alltså mer marknadsanpassad handel med livsmedel världen över.
            På samma sätt är det inom Europeiska unionen.
          </note>
          <note>
            Det blir ju intressant att se vad som kommer att ske när vi nu
            inom kort ska utvärdera den europeiska jordbrukspolitiken. Jag
            menar, och vi från moderat håll menar, att den sammanblandning
            av jordbrukspolitik, miljöpolitik och regionalpolitik som nu sker
            för med sig en enorm byråkrati och ger dålig måluppfyllelse. Man
            kan hitta mycket talande exempel på denna byråkrati. Jag hittade
            ett stycke som jag tror att jag ska citera för att ge exempel
            på detta i den proposition som vi nu behandlar. Det står följande
            under anslaget 44:2:
          </note>
          <note>
            "Under anslaget anvisas medel motsvarande EU:s finansiering av
            strukturstöden inom jordbruket, investeringsstöd till lantbrukare,
            startstöd till yngre jordbrukare, stöd till bearbetning och saluföring
            av jordbruksprodukter, regionala stöd, kompensationsbidrag till
            jordbruk i bergsområden och mindre gynnade områden, kompetensutveckling,
            miljöåtgärder i jord- och skogsbruket, åtgärder som främjar anpassning
            och utveckling av landsbygden m.m."
          </note>
          <note>
            Jag tycker att det är väldigt talande för att vi håller på att
            hamna i, eller redan är inne i, ett regleringsoch bidragssystem
            som vi på något vis måste försöka ta oss ur. Det visar sig t.ex.
            också i det svenska Statens jordbruksverks storlek och administration.
            Man pekar också på behovet av att försöka spara och få ned kostnaderna
            för Statens jordbruksverk. Tyvärr är det ju på det sättet, som
            föreslås i budgeten, att för att spara 40 miljoner behöver man
            100 nya miljoner. Det är vad som står i propositionen, och då
            blir det ju inte så mycket av besparing vad jag kan förstå.
          </note>
          <note>
            Jag sade att ekologisk produktion visavi konventionell produktion
            av livsmedel diskuteras mycket.
          </note>
          <note>
            Här debatteras huruvida 10 %, 20 % eller 30 % av livsmedelsproduktionen
            ska ske under s.k. ekologisk produktion. Vi har från vårt håll
            många gånger sagt att det inte är vi här i Sveriges riksdag som
            ska avgöra hur mycket som ska produceras på det ena eller andra
            sättet. Jag har stor respekt för de konsumenter som efterfrågar
            ekologiskt framställda livsmedel. Jag har lika stor respekt för
            de bönder som bestämmer sig för att producera ekologiska livsmedel.
            Men det är de två parterna, konsumenterna å ena sidan och producenterna
            å den andra, som ska avgöra hur mycket som ska produceras av vad.
          </note>
          <note>
            Framför allt ska vi från detta håll inte bibringa konsumenterna
            en delvis falsk uppfattning om att s.k.
          </note>
          <note>
            ekologisk produktion är miljövänlig. Med det sägs också att den
            konventionella produktionen inte är miljövänlig. Men det är ju
            inte på det sättet. Och vi börjar läsa fler och fler exempel på
            att det inte finns något självklart samband mellan god miljövård
            och ekologisk produktion av livsmedel. Däremot finns det exempel
            på motsatsen. Jag tycker därför att vi ska akta oss för att med
            olika typer av beslut, subventioner eller bidrag styra den produktionen
            på ett annat sätt än vad som efterfrågas av konsumenterna och
            vad som erbjuds från producenterna.
          </note>
          <note>
            Många tycker att talet om ryggsäcken är uttjatat.
          </note>
          <note>
            Men, herr talman, nog är det väl en skandal att vi fem år efter
            den s.k. björkska utredningen fortfarande inte kommer att ha vetskap
            om vad resultatet blir av
          </note>
          <note>
            Björks förslag.
          </note>
          <note>
            När det gäller återföringen av handelsgödsel har vi för vår del
            sagt att det är ett mycket orationellt system att först ta in
            skatt och sedan betala ut pengar i form av bidrag. Vi har hela
            tiden sagt att man ska ta bort skatten.
          </note>
          <note>
            Utskottet skriver på s. 58 hur denna återföring enligt regeringen
            ska ske.
          </note>
          <note>
            "Återföringen år 2002 kommer att avse skatter erlagda år 2001.
            Huvuddelen av den återförda skatten bör användas till åtgärder
            för att minska växtnäringsförluster från jordbruket och minska
            miljöriskerna inom växtskyddsområdet."
          </note>
          <note>
            Jag skulle gärna vilja ställa en fråga. Det är väl
          </note>
          <note>
            Inge Carlsson eller jordbruksministern som ska svara på den frågan.
            Vad innebär detta? Vi trodde att dessa pengar åtminstone skulle
            återbetalas till näringen, dvs. till jordbrukarna, men så blir,
            såvitt jag förstår, inte fallet. Det är mycket hög tid att något
            sker om vi över huvud taget ska kunna konkurrera med svensk livsmedelsproduktion.
          </note>
          <note>
            När jag tidigare sade att skogen är en viktig näring för Sverige
            menade jag att jordbruket inklusive den mycket omfattande och
            skickliga livsmedelsindustrin som vi har i vårt land också är
            en mycket stor och viktig näring tillsammans. Och de två är intimt
            sammanbundna med varandra, och den ena kan inte ersätta den andra.
          </note>
          <note>
            Jag ska mycket kortfattat nämna djurskyddsfrågan, eftersom min
            talartid snart är slut. Visst är det oerhört viktigt att vi har
            en djuromsorg och en djurhälsovård som är av mycket hög klass.
            Vi tycker alla att det är vidrigt att se de exempel på vanvård
            av djur som vi tyvärr ibland ser exempel på. Vi tror emellertid
            inte att man löser dessa problem genom att tillskapa en ny myndighet
            och en ny byråkrati. Jag tror i stället att det blir så att tillskapandet
            av en ny byråkrati i sig kommer att ta resurser från det som i
            stället skulle kunna användas till en bättre tillsyn av våra djur.
            Det finns inga exempel på att utökad byråkrati och nya myndigheter
            löser problem.
          </note>
          <note>
            Detta var några kort nedslag, och jag har ändå inte hunnit beröra
            fiskefrågorna som i sig är viktiga. Men jag tror att vi får anledning
            att återkomma till dem i en särskild debatt strax efter nyår.
          </note>
          <note>
            Jag ber att få yrka bifall till reservation 1 som handlar om
            gremmeniellaangreppen på våra tallskogar. I den sakfrågan återkommer
            Per-Samuel Nisser.
          </note>
          <note>
            Anf. 84 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Herr talman! Jag skulle vilja vrida ett annat varv på det som
            jag har kunnat utläsa ur den moderata reservationen och motionen
            och ställa en fråga till
          </note>
          <note>
            Carl G Nilsson.
          </note>
          <note>
            För det första: Inget mål för ekologisk produktion.
          </note>
          <note>
            För det andra: Ingen ytterligare GMO-kontroll.
          </note>
          <note>
            För det tredje: Bort med skatten på handelsgödsel.
          </note>
          <note>
            För det fjärde: Ingen särskild djurskyddsmyndighet.
          </note>
          <note>
            Om man bryter ut dessa fyra frågor som jag har gjort så vill
            jag ställa följande fråga till Carl G Nilsson:
          </note>
          <note>
            Ser Carl G Nilsson något mönster i Moderaternas politik utifrån
            dessa fyra exempel i er reservation?
          </note>
          <note type="speaker">
            Anf. 85 CARL G NILSSON (m) replik:
          </note>
          <note>
            Herr talman! Jag ser det mönster som det nyss talades om i den
            förra replikväxlingen, nämligen att vi ser jordbruket som en näring
            som ska konkurrera på de villkor som finns i vår omvärld. Och
            jag tror att jag förklarade ganska väl vad jag menar med att vi
            inte ska ha något mål för ekologisk odling. Jag tycker att det
            är alldeles tokigt att ha den typen av planekonomi som politiken
            för ekologisk produktion innebär med regeringens sätt att se på
            saken.
          </note>
          <note>
            När det gäller frågan om genmodifierade produkter över huvud
            taget är jag väldigt kritisk till att ni för ett resonemang som
            innebär att genmodifierade produkter över huvud taget är någonting
            farligt, någonting otäckt och någonting som vi ska akta oss för,
            när det i stället är på det sättet att den nya teknik som finns
            härvidlag är ett villkor för och en förutsättning för att vi ska
            kunna försörja världen framöver. Jag tror också att jag motiverade
            för fru ministern att nya myndigheter inte löser problem som vi
            ska klara av på annat sätt. Nya myndigheter kostar pengar i form
            av overheadkostnader som vi inte får någon som helst produktion
            för.
          </note>
          <note>
            Anf. 86 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Herr talman! Tänk vad man kan uppfatta saker och ting på olika
            sätt. När jag läser er reservation och motion så utläser jag -
            då menar jag att politik och vi politiker finns till för att lyssna
            till våra väljare och förändra - att ni faktiskt är emot ekologisk
            produktion. Ni vill inte att den ska gå framåt. Ni är faktiskt
            emot kontrollen av GMO. Och om man lyssnar till människor så är
            de faktiskt oroliga för detta. Och ni är emot ekonomiska styrmedel
            för att minska, i detta fall, handelsgödsel. Jag uppfattar att
            ni också är emot ett ökat djurskydd, eftersom jag är övertygad
            om, och inte bara jag utan en stor opinion, att människor vill
            ha ett nytt sätt att tänka. Och då är en ny djurskyddsmyndighet
            ett sådant sätt. Er politik leder därmed till en slappare hållning
            i för människor väldigt viktiga frågor.
          </note>
          <note type="speaker">
            Anf. 87 CARL G NILSSON (m) replik:
          </note>
          <note>
            Herr talman! Man kan läsa Bibeln som en viss potentat också om
            man vill göra det. Jag ska stanna vid något av exemplen. Jag tror
            inte att det länder särskilt mycket till att vi säger att vi nu
            har en märkning av livsmedel som innebär att människor inte kommer
            att komma i kontakt med några genmodifierade organismer eller
            någon genmodifiering över huvud taget. När ni driver frågan att
            vilja märka inte bara genmodifierade varor utan alla produkter
            som över huvud taget har haft kontakt med eller som innehåller
            genmodifierade varor då gör ni ingenting annat än att bedriva
            en falsk information till konsumenterna, eftersom ingen klarar
            att genomföra ett sådant märkningssystem. Då tycker vi att det
            är ärligare och bättre att säga hur det ligger till.
          </note>
          <note>
            När det gäller skatten på handelsgödsel vill jag påminna om att
            Sverige är ensamt i Europa om att ha skatt på handelsgödsel. Bönderna
            vet hur mycket handelsgödsel som de behöver använda för att grödorna
            ska ta upp den mängd näring som tillförs. Hela utbildningen, hela
            systemet och bondens handlande går ut på att tillföra grödorna
            så mycket näring som de behöver för att växa. Och då behövs det
            inte någon skatt för att reglera detta.
          </note>
          <note type="speaker">
            Anf. 88 ESKIL ERLANDSSON (c):
          </note>
          <note>
            Herr talman! Först yrkar jag bifall till min reservation, reservation
            nr 4.
          </note>
          <note>
            Jordbruket är i stora stycken landsbygdens motor.
          </note>
          <note>
            Således krävs det för en levande landsbygd att vi har ett livskraftigt
            svenskt jordbruk. Sveriges livsmedelssektor tillhör i dag världens
            främsta - det gäller då allt, från kvalitet till omsorg om miljö,
            natur och djur.
          </note>
          <note>
            Det svenska jordbrukets utveckling och fortlevnad är emellertid
            en fråga som berör betydligt fler än de svenska bönderna. Vi är
            alla, för att ta ett exempel, beroende av lantbrukets, jordbrukets,
            produkter för att få mat för dagen. För stora delar av jordens
            befolkning är detta inte en självklarhet. Historiskt har det faktiskt
            inte heller i vårt land varit en självklarhet.
          </note>
          <note>
            Jordbruket ger inte bara livsmedel. Som alla känner till har
            det också kulturhistorisk betydelse och påverkan. I dag lever
            en stor del av befolkningen i vårt land, liksom i andra länder,
            i städer och tätorter.
          </note>
          <note>
            Gemensamt för de flesta av oss är de starka historiska förhållandena
            och banden till landsbygden.
          </note>
          <note>
            Det öppna landskapet med hagmarker och ängar är inte något som
            skapar sig självt, inte något som vårdar sig självt, utan i de
            flesta fallen är det generationer av bönder som har skapat och
            vårdat det som har så stor betydelse för det öppna landskapet
            och för den biologiska mångfalden - något som självfallet är till
            glädje för oss som bor i Sverige men också till glädje och gagn
            för dem som kommer hit till oss, dvs.
          </note>
          <note>
            våra turister.
          </note>
          <note>
            Jord- och skogsbruket har också en jätteroll, en nyckelroll,
            i byggandet av det ekologiskt hållbara samhället. De förnybara
            resurser som produceras är nödvändiga råvaror i omställningen
            till detta samhälle. Lantbruket producerar inte bara livsmedel
            och träråvara i traditionell mening, utan det som produceras har
            också en avsättning och är nödvändigt för att vi ska få förnybar
            energi och annan industriråvara.
          </note>
          <note>
            Bibehålls markens bördighet och den biologiska mångfalden i växtförädling,
            i avel och i landskapet samt minskas förlusterna av näringsämnen
            och tärandet på de ändliga resurserna, finns det förutsättningar
            för en ekonomiskt och miljömässigt hållbar utveckling vad gäller
            livsmedels- och energiproduktion.
          </note>
          <note>
            Det kan, herr talman, med fog konstateras att lantbruket är drivkraften
            och motorn på den svenska landsbygden. Lantbruket är därtill många
            gånger grunden för annan verksamhet på landsbygden.
          </note>
          <note>
            Politiska beslut rörande ekonomiska villkor, miljö och sociala
            aspekter är viktiga för att ge förutsättningar för livskraftiga
            lantbruksföretag. Det är, herr talman, nödvändigt att Sveriges
            lantbrukare ges förutsättningar att utvecklas som företagare.
          </note>
          <note>
            Men hur är det då med den saken? Ja, herr talman, det här med
            att lyfta av ryggsäcken känns som en ytterst uttjatad fråga, men
            det måste ändå konstateras att de svenska lantbrukarna bär på
            bördor i form av högre skatter och avgifter än vad kollegerna
            i grannländerna har. Striden har stått mellan dem som vill ge
            den svenska lantbruksnäringen möjligheter att konkurrera med sina
            högkvalitativa råvaror och dem som vill straffa ut det svenska
            lantbruket. Centerpartiet vill ge svenskt lantbruk möjligheter
            att konkurrera på likvärdiga villkor.
          </note>
          <note>
            Mot denna bakgrund var vi, herr talman, nöjda när
          </note>
          <note>
            Socialdemokraterna började svänga i synen på svenskt lantbruk
            och statsministern uttalade att svenskt lantbruk var en framtidsnäring.
            Senare har löften kommit om att den s.k. ryggsäck som Sveriges
            bönder bär ska lyftas av. Dieselskatten, som är en tung sten i
            ryggsäcken, skulle snabbutredas. Handelsgödselskatterna skulle
            återföras till näringen.
          </note>
          <note>
            Sammantaget såg det äntligen ut som att den politiska viljan
            fanns att ge svenskt lantbruk likvärdiga villkor, att det fanns
            en majoritet här i riksdagen för att ändra på saker och ting.
            Nu finns dock fog för en annan oro, nämligen för detta med att
            löften kunna svikas. Förslag saknas nämligen vad gäller dieselskatten
            i den budget som vi under denna månad diskuterar här i kammaren.
          </note>
          <note>
            Lantbruksnäringen, som är en omistlig del i omställningen mot
            ett ekologiskt hållbart samhälle, kommer alltså inte att få de
            villkor som utlovats.
          </note>
          <note>
            Svenskt lantbruk ges inte förutsättningar att producera framtidens
            mat och energi på en marknad som numera utsätts för stor internationell
            konkurrens.
          </note>
          <note>
            Detta anser vi i Centerpartiet vara mycket olyckligt. I
          </note>
          <note>
            den utredning som har rubriken En livsmedelsstrategi för Sverige
            visas mycket konkret de konkurrensnackdelar som svenskt jordbruk
            har i förhållande till vad som gäller i Danmark och Finland.
          </note>
          <note>
            De grundläggande motiv för att förstärka det svenska lantbrukets
            konkurrenskraft som låg till grund för utredningens förslag är
            i dag lika starka som tidigare. Det handlar om att stärka konkurrenskraften
            för att skapa utrymme för nödvändiga framtidsinvesteringar i produktionskapacitet,
            produktutveckling och marknadsföring. Dagens lönsamhet i det svenska
            lantbruket och jordbruket är helt otillfredsställande, sett utifrån
            investeringsbehov liksom utifrån det förhållandet att vi måste
            se till att brukaren erhåller en rimlig ersättning för nedlagt
            arbete och eget kapital.
          </note>
          <note>
            Herr talman! För att ge svenskt lantbruk likvärdiga konkurrensvillkor,
            framtidstro och möjligheter att delta i omställningen mot ett
            ekologiskt hållbart samhälle måste ryggsäcken lyftas av.
          </note>
          <note>
            Den jordbrukspolitiska reformen, Agenda 2000, innebar att nya
            regler infördes för arealersättningen.
          </note>
          <note>
            Beslutet om Agenda 2000 ger möjlighet för enskilda medlemsländer
            att utbetala arealersättningar senare än som förut varit fallet.
            Regeringen valde att utnyttja denna möjlighet innevarande år.
            Det innebar för innevarande år att förskjutningar av utbetalningar
            motsvarande 3,7 miljarder kronor gjordes. Man hade för avsikt
            att göra sammalunda innevarande år. Emellertid framkom att budgettaket
            - tydligen är det så -
          </note>
          <note>
            håller på att sprängas för år 2002, varför man nu valt att lägga
            fram förslag om utbetalning av ifrågavarande ersättningar rätt
            år.
          </note>
          <note>
            Centerpartiet är, och har varit, starkt kritiskt till detta agerande.
            På grund av den statliga budgetprocessens utformning har det emellertid
            varit, och är, svårt att ändra den av regeringen inslagna handlingsvägen.
            De försenade utbetalningarna betyder, vilket vi påpekat, ekonomiska
            förluster för jordbruket.
          </note>
          <note>
            Från Centerpartiet har vi hela tiden varit inställda på att försöka
            avhjälpa den uppkomna situationen.
          </note>
          <note>
            Detta ledde senare till att den räntekompensation för de senarelagda
            betalningarna vann riksdagens gillande och är nu införd. Centerpartiet
            föreslog då även att staten skulle gå in och garantera lösningar
            på eventuella likviditetsproblem, som kan uppkomma hos lantbruksföretagen.
            Särskilt viktigt anser vi att detta är att lösa vad gäller företag
            som bedrivs i aktiebolagsform. Riksdagen avslog emellertid detta
            förslag, varför vi har att återkomma i år.
          </note>
          <note>
            Med detta, herr talman, yrkar jag än en gång bifall till min
            reservation nr 4.
          </note>
          <note type="speaker">
            Anf. 89 HARALD NORDLUND (fp):
          </note>
          <note>
            Fru talman! Gossen Ruda inom EU har jordbruksstödet utvecklats
            till att bli. Systemen för strukturoch jordbruksformerna är krångliga.
            Det gör att de blir svåra att kontrollera. Sådana system skapar
            utrymme för fusk och bedrägerier. Bedömare har uppskattat att
            fusket omfattar ca 5 % av budgeten, och det är oerhört mycket
            och väldigt allvarligt. Det här är ett slöseri som borde vara
            en signal till att jordbrukspolitiken omedelbart och radikalt
            läggs om. Det måste reformeras helt. Det bidragsstyrda jordbruket
            måste avregleras. Stort beroende av stöd och bidrag från EU leder
            i många fall till felaktiga uppgifter om arealer och djurbesättningar.
          </note>
          <note>
            EU:s jordbrukspolitik försvårar unionens utvidgning. Den bromsas
            av de stater som i dag får det största stödet. Det gör det omöjligt
            för fattiga länder utanför unionen och främst i tredje världen
            att exportera sina produkter till Europa. Däremot kan de staterna
            importera billigare livsmedel som är starkt subventionerade genom
            EU:s stöd och som då underminerar deras egen produktion och stryper
            lönsamheten för det inhemska ofta lågproduktiva jordbruket.
          </note>
          <note>
            Regeringen anser att en översyn bör göras när det gäller skatterna
            på bekämpningsmedel och handelsgödsel med siktet inställt på att
            förbättra effektiviteten som miljöstyrmedel men också att kraven
            på kostnadseffektivitet efterlevs. Man har också aviserat att
            skatterna i lämplig form ska återföras till jordbruket och att
            förslag ska läggas fram under riksdagsåret.
          </note>
          <note>
            Regeringen uttalade i vårpropositionen för 2001
          </note>
          <note>
            att man tänker ta upp ytterligare diskussioner med näringen och
            EU-kommissionen om hur återföringen ska ske. Med ledning av storleken
            på uppburen skatt under perioden 1998-2001 har regeringen beräknat
            den sammanlagda skatten till 410 miljoner kronor.
          </note>
          <note>
            Huvuddelen av den återförda skatten bör enligt regeringen användas
            till åtgärder för att minska växtnäringsförluster för jordbruket
            och minska miljöriskerna inom växthusområdet. Regeringen vill
            alltså återföra skatten men vet inte hur, utan man väljer att
            vänta och också hänvisa till EU-kommissionen.
          </note>
          <note>
            Jag menar att det är lite märkligt. Man får löften om återbetalning,
            men det dröjer att få besked om hur och när. Det är inte kostnadseffektivt
            heller. Det rakaste vore ju om regeringen deklarerade att återföringen
            av skattemedlen ska vara miljöstyrande. Det kan vara tveksamt
            hur långt skatter i sig är miljöstyrande, men till viss grad kan
            man använda skatteinstrumentet. Den gödsel, de bekämpningsmedel
            och den diesel som bonden anser sig behöva för bästa möjliga resultat
            kommer han att använda. Visa mig den lantbrukare som gör en extra
            sväng med traktorn, gödslar eller bekämpar bara för att skatten
            har sänkts.
          </note>
          <note>
            Skatter som inte är ett renodlat styrmedel är att likställa med
            fiskala avgifter, och sådana är inte jordbruket betjänt av. Med
            ekonomiska styrmedel, alltså inte enbart arealrelaterade går det
            däremot att stimulera den miljömedvetenhet som finns inom lantbruket.
          </note>
          <note>
            Jag menar också att handelsgödselskatten är motiverad för att
            minska överdosering. För att inte skapa obalans på marknaden måste
            Sverige sträva efter att handelsgödsel och bekämpningsmedel beskattas
            genom ett system som är baserat på kväveeffektivitet alternativt
            kväveförluster och detta på EU-nivå.
          </note>
          <note>
            Jordbruks- och livsmedelspolitiken måste baseras på principen
            om öppenhet, sårbarhet, redlighet och renlighet. De principerna
            är förutsättningar för en fungerande marknadsekonomi, där varje
            medborgare ges rätten till att bli väl informerad vid ett val
            och där de har fått ett ansvar för den mat de väljer att äta och
            den hälsa som de strävar efter.
          </note>
          <note>
            En socialliberal miljöpolitik har sin utgångspunkt i det personliga
            engagemanget både hos producenter och hos konsumenter. Upplysta
            och medvetna konsumenter kan, genom att efterfråga miljövänliga
            produkter, styra producenterna i miljövänlig riktning.
          </note>
          <note>
            Konsumentmakt är en viktig del i miljöarbetet. Miljöförstöring
            och resursslöseri beror i stor utsträckning på att miljön har
            betraktats som en fri tillgång.
          </note>
          <note>
            Får jag vidare, fru talman, kommentera ett par saker. I reservation
            7 föreslår vi tillsammans med andra anslag till institutet för
            biodynamisk forskning. Vi anser liksom socialdemokraterna i utskottet
            att det kan vara tveksamt om man på den här detaljnivån från riksdagen
            ska anvisa medel. Vad jag tycker i det här fallet gör det motiverat,
            och inte bara motiverat utan angeläget, är att det här förslaget
            syftar till att betona betydelsen av forskning om det ekologiska
            lantbruket. Jag yrkar därför bifall till reservation 7.
          </note>
          <note>
            Den andra fråga som jag vill kort kommentera handlar om fisket.
            Jag får en chans att rätta den felsägning som jag gjorde i torsdagens
            frågestund om exporten av fisk från Östersjön. Det undantag som
          </note>
          <note>
            Finland och Sverige har fått när det gäller dioxinförbudet innebär
            att vi inte kan ge den feta fisken till katterna, vi får inte
            exportera men vi får själva äta den. Visst har det skapat funderingar
            hos många människor om var vi står i miljöpolitiken. Vi säger
            att här hotas näringen, och det problemet måste vi självklart
            hantera, men frågan är om vi ska hantera det genom att medge konsumtion
            av starkt förgiftad föda.
          </note>
          <note>
            Anf. 90 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Harald Nordlund talar om återföringen av handelsgödselskatten.
            Han gör det rätt så enkelt för sig. Han bortser ifrån en liten
            men rätt så viktig detalj, nämligen att vi är med i EU. Då kan
            man inte på svensk basis återföra det här hur som helst, utan
            det måste godkännas i Bryssel. Vi har just lagt fram ett sådant
            förslag som är miljörelaterat förhoppningsvis för ett godkännande
            i Bryssel.
          </note>
          <note>
            Sedan vill jag ställa en fråga. Folkpartiet, Harald
          </note>
          <note>
            Nordlund m.fl. talar alltid om konsumentmakten och om hur den
            kan styra. Jag delar uppfattningen att vi borde nyttja konsumentmakten
            mera. Men ni får det också där att låta så enkelt. Först ska man
            genomföra en avreglering och sedan låta konsumentmakten styra.
          </note>
          <note>
            Då vill jag fråga: Lever vi för att konsumera? Ska vi som medborgare
            gå genom livet och köpa? Eller har vi möjligen ett ytterligare
            ansvar där politiken kommer in? Är det möjligen så att vi måste
            styra också politiskt? Eller räcker det med att vi köper oss fram
            i livet?
          </note>
          <note>
            Den tredje frågan som jag har gäller det som Harald Nordlund
            sade om byråkrati och andra knepigheter. Jag delar uppfattningen
            att det finns väldigt mycket regler. Därför har vi ett ganska
            stort jordbruksverk som måste utöva kontroll och ha tillsynsansvar.
          </note>
          <note>
            Ni vill spara 100 miljoner på administrationen inom Jordbruksverket.
            Hur ska gå det gå till? Och hur går det ihop med att ni kritiserar
            att det fuskas?
          </note>
          <note type="speaker">
            Anf. 91 HARALD NORDLUND (c) replik:
          </note>
          <note>
            Fru talman! Den första frågan handlade om skatten och miljörelateringen.
            Jag tycker att man i budgetpropositioner och i andra sammanhang
            har varit väldigt otydlig om på vilket sätt dessa skatter ska
            återbetalas. Det har talats om en direkt arealrelatering, men
            det vänder vi oss emot. Jag tycker att det är bra om regeringen
            fortsätter att på EU-nivå slåss för att det ska bli miljöstyrande.
          </note>
          <note>
            Konsumentmakten kan inte fungera om det bara är en fråga om samspel
            mellan producenter och konsumenter. Självfallet måste vi styra
            i vissa avseenden, men vi ska inte styra onödigt mycket. Men inom
            jordbruket och miljöpolitiken är det viktigt att vi sätter upp
            tydliga politiska mål om vad vi vill åstadkomma och att vi följer
            upp och har sanktionssystem osv. Poltiken är viktig inom jordbrukssektorn.
          </note>
          <note>
            Det blir en tuff uppgift för Jordbruksverket att spara så mycket.
            Låt oss återkomma efter valet om hur det ska gå till.
          </note>
          <note>
            Anf. 92 Jordbruksminister MARGARETA
          </note>
          <note type="speaker">
            WINBERG (s) replik:
          </note>
          <note>
            Fru talman! Svaret på min tredje fråga var ju inget svar. Ska
            man spara så mycket som 100 miljoner och samtidigt har åsikter
            om att det fuskas genom att byråkratin är så stor måste man väl
            lite mer precisera vad man ska spara på. Är det på djurskyddet,
            på djuromsorgen, på kontrollverksamheten, på det veterinära området
            eller vad är det man ska spara på? 100
          </note>
          <note>
            miljoner är väldigt mycket pengar.
          </note>
          <note type="speaker">
            Anf. 93 HARALD NORDLUND (fp) replik:
          </note>
          <note>
            Fru talman! När det gäller tillsyn, djurskydd och den typen av
            frågor har vi från Folkpartiet slagits intensivt - och vi fortsätter
            att göra det - för att nivån på den verksamheten ska vara hög.
            Så den kan vi inte spara på.
          </note>
          <note>
            Angående spara in på en byråkrati är det omöjligt att i opposition
            ange annat än inriktningen på detta sparande. Vi får återkomma
            till exakt hur det ska ske.
          </note>
          <note>
            Men att spara på djurskyddet och de frågor som jordbruksministern
            pekade på kan det inte bli tal om.
          </note>
          <note type="speaker">
            Anf. 94 CARL G NILSON (m) replik:
          </note>
          <note>
            Fru talman! Jag måste fråga Harald Nordlund en sak som jag inte
            riktigt förstod logiken i. Harald
          </note>
          <note>
            Nordlund sade klokt att bonden inte kör ett extra varv med traktorn
            bara för att dieselskatten sänks, och det är förmodligen riktigt.
          </note>
          <note>
            Men borde inte samma sak i så fall gälla skatten på handelsgödsel?
            Vi vet att grödorna tar upp en viss mängd handelsgödsel och en
            viss mängd näring. Vad är det som säger att det skulle användas
            mer handelsgödsel bara för att den skatten sänks?
          </note>
          <note type="speaker">
            Anf. 95 HARALD NORDLUND (fp) replik:
          </note>
          <note>
            Fru talman! Samma princip måste gälla för alla miljöskatter.
            Beträffande skatten på handelsgödsel anser vi att det borde gå
            att hitta ett system där man relaterar skatten till överdosering.
            På det sättet kan man nedbringa användningen av handelsgödsel.
            Det är inte användningen totalt sett som vi vill komma åt, utan
            det är övergödningen. Då får man hitta ett system som är relaterat
            till denna. Dessutom ska återbetalningen vara miljöstyrande. Då
            används dessa medel i miljösyfte.
          </note>
          <note type="speaker">
            Anf. 96 INGE CARLSSON (s):
          </note>
          <note>
            Fru talman! När vi för fyra år sedan debatterade budgeten för
            utgiftsområde 23 Jord-och skogsbruk, fiske och anslutande näringar
            fick jag frågan om jag trodde att samarbetet mellan oss socialdemokrater,
          </note>
          <note>
            Vänsterpartiet och Miljöpartiet de gröna skulle hålla hela mandatperioden
            ut. Mitt svar var att vi hade alla förutsättningar att hålla ihop.
            Skälet var att vi hade liknande åsikter om djurskydd, miljö, livsmedelskvalitet,
            livsmedelssäkerhet, landsbygdsutveckling och konsumentperspektivet.
            Vi hade alltså samma uppfattning om den här näringen och trodde
            - och tror -
          </note>
          <note>
            på den.
          </note>
          <note>
            Min motfråga till oppositionen var: Varför talar ni aldrig med
            varandra om hur ni vill forma den svenska jordbrukspolitiken?
            Jag fick inget svar. Ni såg bara förvånade på varandra.
          </note>
          <note>
            Under de gångna åren har ni anslutit er mer och mer till regeringens
            politik, och det är klokt. Men fortfarande är ni väldigt splittrade
            inbördes. Det är på något sätt som man sjunger i en sång: Än slank
            han hit, än slank han dit och än slank han ned i diket.
          </note>
          <note>
            Skillnaden är att ni alla befinner er i diket. Jag ska därför
            informera lite kort om den verklighet som jag och andra möter.
          </note>
          <note>
            Sveriges ekonomi är stark, och det har den varit under flera
            år. Det har inneburit att vi har haft låga räntor och låg inflation.
            När det går bra för Sverige, då går det också bra för lantbruket.
            Lönsamheten har förbättrats för alla lantbruksföretag år 2000,
            enligt den undersökning som LRF Konsult har gjort hos de närmare
            10 000 lantbrukskunder som man har.
          </note>
          <note>
            Variationen inom produktionsgrenarna är dock stora och störst
            är den bland mjölkföretagen. Den största skillnaden i lönsamhetsspridningen
            beror, enligt LRF Konsult, på hur duktiga och aktiva lantbrukare
            är som företagare, om de är skickliga på att utnyttja sina resurser,
            förhandla om priser och anställa rätt personer. Det kan sammanfattas
            med att det handlar om att göra rätt saker i rätt tid och på rätt
            sätt.
          </note>
          <note>
            För mjölkföretagen har driftresultatet kraftigt förbättrats under
            2000 jämfört med 1999. Driftöverskottet för hela jordbruksnäringen
            blev nära 4,5 miljarder kronor.
          </note>
          <note>
            En iakttagelse som vi socialdemokrater har gjort är att de yngre
            lantbruksföretagarna har en helt annan framtidstro och optimism
            än vad många av de äldre brukarna har. De yngre brukarna går tillsammans.
            De bildar bolag. De har under de senaste 5-7 åren investerat i
            nya maskiner. Jag vill hävda att vi har en av världens modernaste
            maskinparker. De yngre bygger ut och bygger nytt i en takt som
            aldrig förr.
          </note>
          <note>
            Alltfler tänker på sin gård ur ett miljöperspektiv som innebär
            att alltfler odlar ekologiskt. Det är naturligtvis med omtanke
            om konsumenternas efterfrågan.
          </note>
          <note>
            Näringen är på rätt väg. Men det finns mycket kvar att göra,
            inte minst när det gäller marknadsföring.
          </note>
          <note>
            Konsumenternas förtroende för maten är en förutsättning för en
            framgångsrik livsmedelsindustri. Den oro för maten som svept fram
            över Europa i spåren av
          </note>
          <note>
            BSE-krisen - nu finns den även i Finland - har återigen påtagligt
            satt fokus på vår livsmedelssäkerhet.
          </note>
          <note>
            Det har också mycket klart belyst behovet av att alla som är
            involverade i livsmedelskedjan har sin del av ansvaret för att
            högsta standard upprätthålls. Det gäller såväl råvaruproducenter,
            tillverkare och distributörer som de myndigheter och kommuner
            som har ansvaret för tillsynsfrågorna.
          </note>
          <note>
            Dagens problem med tillsynsfrågor hänger naturlig samman med
            dagens organisation av tillsynen med många olika självständiga
            myndigheter. Detta leder bl.a. till att vissa kommunala tillsynsmyndigheter
            inte avsätter tillräckligt med resurser för tillsynen eller inte
            har tillräcklig kompetens. Dessutom kan kommunikationen mellan
            olika myndigheter givetvis aldrig bli lika bra som inom en gemensam
            organisation. Det innebär att djurskyddstillsynen i dag inte är
            effektiv och likvärdig i hela landet och därmed inte helt trovärdig,
            och det är viktigt att ändra på detta.
          </note>
          <note>
            Därför anför regeringen i propositionen att den har för avsikt
            att föreslå att en särskild djurskyddsmyndighet inrättas för att
            djurskyddet ska förstärkas.
          </note>
          <note>
            För att finansiera denna djurskyddsmyndighet föreslås ett nytt
            anslag, 42:7 Djurskyddsmyndigheten.
          </note>
          <note>
            Med anledning av en socialdemokratisk motion föreslår utskottet
            att regeringen ser över statens ansvar för skördeskador i samband
            med naturkatastrofer. Övriga motioner avstyrks.
          </note>
          <note>
            Fru talman! Den 1 januari 2002 sätter Svenska
          </note>
          <note>
            Lantarbetareförbundet punkt för drygt 80 års verksamhet. Här
            i riksdagen talar vi inte ofta om det gamla anrika förbundet som
            under tidigt 1900-tal har satt många frågor under luppen. Dit
            hör statsystemet, bostadsfrågan, strejkrätten, vräkningar m.m.
            Men
          </note>
          <note>
            Lantarbetareförbundet har fostrat många aktiva, framsynta och
            socialt engagerade ledare som bidrog till den svenska samhällsomdaningen
            när Sverige förändrades från ett jordbrukssamhälle till en industrination.
          </note>
          <note>
            Vem minns inte Gunnar Emanuel Sträng eller Gösta
          </note>
          <note>
            Netzén? De blev så småningom statsråd i olika socialdemokratiska
            regeringar.
          </note>
          <note>
            År 1932 var situationen bl.a. den att arbetsgivarna i sitt avtal
            med lantarbetarna krävde att lantarbetarna skulle godta en lönesänkning
            från 630 kr till 470 kr i årslön. Så var situationen. På den här
            tiden anställdes som ombudsman efter kongressvalet den unge trädgårdsarbetaren
            från Hässelby Gunnar Sträng. Han var landsvägsagitator. Överallt
            i landet, i vägskäl, på kyrkbackar, på lastbryggor till magasin
            eller vid stationer höll han möten, och avdelning efter avdelning
            bildades.
          </note>
          <note>
            Lantarbetarna låg inte bara efter i fråga om löner, utan de hade
            också alltid ställts utanför den sociala lagstiftningen i det
            borgerligt styrda Sverige. Under förbundets verksamma tid har
            lantarbetet förändrats från att vara ett tungt kroppsarbete i
            fält och ladugård till att bli ett tekniskt avancerat arbete.
            Men trots den tekniska utvecklingen utgör lantarbetarnas arbetsinsatser
            25 % av alla arbetade timmar i svenskt lantbruk. Detta framgår
            tyvärr inte i debatten eller medierna. Där är lantarbetaren osynlig.
          </note>
          <note>
            Men lantarbetaren är i dag en kompetent nyckelperson och medarbetare
            i företag, och han har goda biologiska och tekniska kunskaper.
            Det är en medarbetare som vill ta ansvar och som är engagerad,
            noggrann och flexibel. Det är också viktigt att arbetslivet och
            arbetsgivarna blir mer lyhörda och höjer blicken om man ska kunna
            erhålla den kompetenta arbetskraft som man så ofta säger sig behöva.
            Löner, arbetsvillkor och övriga anställningsförmåner är viktiga
            i detta sammanhang. Det går inte att tro att jordbruk och trädgårdsnäring
            ska attrahera ung kvalificerad arbetskraft om man erbjuder säsongsanställningar
            eller låga löner. Det ger fel signaler om branschen. Det är däremot
            angeläget att jordbruksföretagaren utvecklar sitt företag och
            breddar sin verksamhet så att man står på flera ben och erbjuder
            ett intressant, omväxlande och tryggt arbete för företagaren och
            personalen.
          </note>
          <note>
            Lantarbetareförbundet satte tidigt fokus på jordbrukets negativa
            miljöpåverkan. Redan 1976 skrevs de första debattinläggen som
            kom att förändra synen på användningen av bekämpningsmedel och
            handelsgödsel. Lantarbetarna har vid flera tillfällen lyft upp
            frågor i sina program. Det första enskilda miljöprogrammet tog
            upp frågor i ett vidare sammanhang och utifrån en helhet där man
            fokuserade på luften vi andas, vattnet vi dricker och jorden vi
            odlar. Bekämpningsmedelsfrågorna är i dag mer aktuella än någonsin
            i och med EU:s nya regler. De innebär att
          </note>
          <note>
            Sverige kan tvingas att godta användandet av bekämpningsmedel
            som har varit förbjudna i Sverige i mellan 20 och 30 år. Denna
            fråga är en konsumentoch livsmedelsfråga som naturligtvis berör
            långt fler människor än Lantarbetareförbundets medlemmar.
          </note>
          <note>
            I samband med att förbundet går samman med
          </note>
          <note>
            Svenska Kommunalarbetareförbundet den 1 januari nästa år vill
            förbundet lyfta upp livsmedelsproduktionen ur ett folkhälsoperspektiv
            där konsument, miljö, livsmedelssäkerhet, djuretik och omsorg
            sätts i centrum. När de nu går samman med Kommunal tystnar norra
            Europas sista renodlade lantarbetarorganisation.
          </note>
          <note>
            Det är en epok som försvinner. Men frågorna som
          </note>
          <note>
            Lantarbetareförbundet har drivit kommer att fortsätta att drivas
            i den nya organisationen som blir Sveriges starkaste fackförbund
            i den gröna sektorn. Det ger tyngd och kraft i det fortsatta arbetet.
            Naturligtvis kommer vi socialdemokrater att fortsätta att ha bra
            relationer med lantarbetarna.
          </note>
          <note>
            Fru talman! Jag vill kommentera några reservationer i det här
            betänkandet. I reservationen Åtgärder för skog som drabbas av
            svampangrepp kräver reservanterna forskning och ekonomiskt stöd
            till återplantering av skog. Forskning om svampen Gremmeniella
            abietina bedrivs på skogsvetenskapliga fakulteten vid
          </note>
          <note>
            SLU. Projektet syftar till ökade kunskaper om bl.a.
          </note>
          <note>
            samspel mellan miljö och sjukdomsutveckling, trädens försvarssystem
            mot svampangrepp, insekter m.m. samt val av plantmaterial.
          </note>
          <note>
            När det gäller resurser till viss forskning vill jag erinra om
            att enligt förordning 1993:221 för Sveriges lantbruksuniversitet
            ankommer den interna fördelningen av forskningspengar, resurser
            m.m. på universitetets styrelse. Det är också en fråga för Forskningsrådet
            för miljö, areella näringar och samhällsbyggande att inom ramen
            för forskningsprogram fördela medel till olika forskningsprojekt.
          </note>
          <note>
            När det gäller statsbidrag till skogsbruket vill jag erinra om
            att merparten av dessa, inklusive bidragen vid omfattande insektsskador
            på skog, avskaffades genom 1993 års skogspolitiska beslut, proposition
          </note>
          <note>
            1992/93:226. Jag vill också påpeka att det var en borgerliga
            regering som fick igenom detta. Beslutet var ju ett led i den
            ökade friheten för företagandet som genomfördes genom minskade
            regleringar, sänkta skatter och slopade avgifter.
          </note>
          <note>
            Jag förstår inte att Carl G Nilsson nu hävdar att han vill ha
            tillbaka subventionerna i skogsbruket. Det är för mig väldigt
            knepigt. Ni är ju med på den här reservationen.
          </note>
          <note>
            Reservation nr 2 gäller konkurrensförhållandena inom veterinärväsendet.
            Detta är en fråga som tidigare har tagits upp av Kristdemokraterna.
            Nu är även
          </note>
          <note>
            Moderaterna med på reservationen. Under ett par års tid har man
            haft en arbetsgrupp som nyligen har lämnat över en rapport. Nu
            finns det flera grupper som jobbar för att försöka komma till
            rätta med de problem som finns mellan distriktsveterinärerna och
            de privatanställda. Jag tror att vi får avvakta detta innan vi
            kan ta ställning till den reservationen.
          </note>
          <note>
            I reservation 3 om principerna för utbetalning av arealersättningar
            är de fyra borgerliga partierna överens. Det är den enda punkten
            där ni håller ihop, och samtidigt tycker jag att ni har fel. Det
            är nämligen så att med anledning av ett förslag i Agenda 2000
            har
          </note>
          <note>
            EU beslutat om nya gränser för under vilken tid arealersättningar
            till jordbrukare måste betalas ut. Liksom övriga EU-länder följer
            naturligtvis Sverige detta beslut. Det är alltså enligt EU:s regelverk
            lika korrekt att betala ut stöden i januari som i december. Jag
            tycker att ni förlorar lite i trovärdighet när ni försöker att
            hålla fast vid att den här regeln inte finns.
          </note>
          <note>
            Det är samma historia i reservation 4 om statlig lånegaranti.
            Där påstår Centerpartiet att likviditetsproblem och ekonomiska
            förluster uppstår beroende på utbetalningsveckan. I år beräknas
            arealersättningarna bli utbetalda den 27 december. Alternativet
            till detta hade varit en utbetalning någon av de första dagarna
            i januari. Att hävda att denna skillnad om en vecka skulle medföra
            sådana likviditetsproblem som
          </note>
          <note>
            Centern försöker göra gällande är inte trovärdigt.
          </note>
          <note>
            I reservation 5 om djurskydd m.m. yrkar kristdemokraterna att
            resurserna för djurhälsoprogrammet ska säkerställas, vilket bör
            ske inom Jordbruksverkets anslag. Som vi nyss hörde från jordbruksministern
            tänker ni föreslå en minskning för Jordbruksverket med 54 miljoner
            kronor. Ni är i och för sig inte värst, för Harald Nordlund vill
            dra ned Jordbruksverkets anslag med 100 miljoner kronor. Man kan
            då undra om ni anser att Jordbruksverket inte ska följa de regler
            och förordningar som övriga medlemsländer måste följa och om ni
            vill uppmana till fusk och undermålig kontroll av EU-stöden.
          </note>
          <note>
            Vad gäller bekämpningsprogrammet för djursjukdomar finns det
            inga fastlagda riktlinjer för hur hög subventionsnivån ska vara
            för näringens egna program. Det är emellertid ett primärt intresse
            för näringen själv att skapa ett förtroende hos konsumenterna
            och allmänheten för dennas egen produktion.
          </note>
          <note>
            Staten har emellertid insett programmets värde och har därför
            under lång tid bidragit med mycket stora belopp. Det statliga
            engagemanget inom den här sektorn kommer även fortsättningsvis
            att vara stort.
          </note>
          <note>
            Reservationen 7 från Kristdemokraterna, Vänsterpartiet, Miljöpartiet
            och Folkpartiet gäller finansiering av ekologisk forskning och
            utbildning vid Stiftelsen Biodynamiska forskningsinstitutet. Jag
            vill om den bara säga följande.
          </note>
          <note>
            Det finns inget som hindrar att icke universitetsanknuten forskning
            också konkurrerar om den forskning som står till förfogande, bl.a.
            hos Formas, för t.ex. ekologisk forskning. Det finns alltså ingen
            anledning för regeringen eller riksdagen att styra dessa väsentligt
            ökade forskningsresurser i detalj. Denna prioritering måste göras
            på vetenskaplig grund, och den sakkunskapen besitter inte vi riksdagsledamöter.
          </note>
          <note>
            Jag yrkar bifall till miljö- och jordbruksutskottets förslag
            till beslut och avslag på samtliga reservationer.
          </note>
          <note>
            Fru talman! Jag vill önska er alla en god jul och ett gott nytt
            år.
          </note>
          <note type="speaker">
            Anf. 97 ULF BJÖRKLUND (kd) replik:
          </note>
          <note>
            Fru talman! Inge Carlsson uttalar sig väldigt positivt om att
            unga jordbrukare satsar, investerar, etablerar sig och visar att
            de verkligen tror på det svenska jordbruket och på framtiden.
            Det är ju bra. Det finns många som gör detta, och jag nämnde själv
            ett antal exempel på att man även långt uppe i Norrbotten är beredd
            att satsa i vissa avseenden.
          </note>
          <note>
            Jag undrar ändå över några frågor, Inge Carlsson.
          </note>
          <note>
            Vi har i Dalarna omarronderingsproblem. Som situationen ser ut
            på många ställen, kanske främst i Dalarna men t.ex. också i sydvästra
            Götaland, är en satsning på framtiden fullständigt omöjlig, om
            man inte får skapa rationella enheter som gör det möjligt att
            leva på jordbruket. Viljan finns, men här drar man in de pengar
            som har funnits under ett antal år. Nu när man på frivillighetens
            väg verkligen vill satsa där är regeringen inte beredd att hjälpa
            till, trots att detta skulle skapa nya pengar och nya skatteintäkter,
            medel som hamnar i Jordfonden osv. Trots tillkännagivanden från
            riksdagen drar man ned. Vad tycker Inge
          </note>
          <note>
            Carlsson egentligen om det?
          </note>
          <note>
            Likadant är det vid Emån. Bönderna vid Emån, som vill skapa rationella
            enheter för framtiden, har att dras med de jobbiga översvämningsfrågorna.
            Utredning pågår. Man behövde 1 miljon för 2002. Inge
          </note>
          <note>
            Carlsson talade vackert för detta i utskottet och menade att
            1 miljon väl inte var mycket pengar. Detta måste vi kunna lösa.
            Men inte ens det lyssnar regeringen på. Den miljonen föreslås
            inte för 2002.
          </note>
          <note>
            När det gäller utbetalningen av arealersättningarna vill jag
            erinra om att det handlade om november månad. Ersättningarna bör
            väl rimligen utbetalas det år då pengarna har lagts ut. Ju längre
            man väntar in på det nya året - och det handlade ju ändå om två
            månders fördröjning - desto större blir naturligtvis likviditetsbekymren
            för de bönder som ska hantera detta.
          </note>
          <note>
            Det gäller inte bara de få dagarna från december till januari,
            utan det handlar om två månader.
          </note>
          <note type="speaker">
            Anf. 98 INGE CARLSSON (s) replik:
          </note>
          <note>
            Fru talman! Det var inte i utskottet som jag talade vackert om
            Emån, utan det var faktiskt på en tillställning på Bondtolvan.
            Jag var väldigt förvånad över att man i detta projekt, som startade
            1978 eller 1979, ännu inte hade gjort så mycket. Under det här
            året och nästa år måste miljöprövningen komma till stånd.
          </note>
          <note>
            Det finns i dag ingen som kan tala om hur mycket det här kommer
            att kosta. Till själva miljöprövningen finns det pengar inom Jordbruksverket,
            länsstyrelsen osv., men därefter ska man tala om vilka som blir
            godkända och vad som ska göras. Först därefter kan vi se om det
            behövs medelsförstärkningar. Så uppfattar jag situationen.
          </note>
          <note>
            Vad gäller trovärdigheten vill jag säga att ni vill ta bort 54
            miljoner kronor från Jordbruksverket och dessutom 50 miljoner
            kronor från SLU:s forskning.
          </note>
          <note>
            Jag och Caroline Hagström, som sitter i SLU:s styrelse, skulle
            ha väldigt svårt att förklara detta, om era förslag hade gått
            igenom. Jag skulle inte i SLU:s styrelse kunna argumentera för
            en minskning med 50
          </note>
          <note>
            miljoner, och jag förstår inte varför ni vill göra denna minskning.
            Jag skulle gärna vilja ha ett svar på den frågan.
          </note>
          <note type="speaker">
            Anf. 99 ULF BJÖRKLUND (kd) replik:
          </note>
          <note>
            Fru talman! Vad först gäller pengarna till omarronderingsverksamheten
            vid Emån klarar majoriteten i utskottet inte av att plocka fram
            3 miljoner kronor i en budget om 14 miljarder kronor, där man
            ändå är beredd att gå med på två tillkännagivanden. Trots att
            man erkänner svårigheterna för bönderna vid Emån kan man inte
            ta fram 3 miljoner kronor.
          </note>
          <note>
            I SLU-frågan gäller det i vilken takt vi ska bygga ut antalet
            platser i utbildningen. Det är trots allt färre som examineras,
            och regeringen vill utöka antalet platser med kanske 1 200-1 300.
            Att minska takten i utvecklingen och inte ta in lika många elever
            tror vi inte skulle innebära någon katastrofal besparing.
          </note>
          <note>
            Även om det vore önskvärt att ha pengarna tycker vi ändå att
            det är realistiskt att tro att man kan klara detta. Man kan inte
            utöver övriga högskolesatsningar skjuta till hur mycket som helst
            och räkna med att få elever till detta.
          </note>
          <note type="speaker">
            Anf. 100 INGE CARLSSON (s) replik:
          </note>
          <note>
            Fru talman! Det är självklart att vi i en budget som omsluter
            14 miljarder kronor skulle kunna ta fram 3 miljoner kronor, men
            miljöprövningen måste göras, och den blir klar någon gång nästa
            år. Kommer man fram till att det ska vidtas ytterligare åtgärder
            vid
          </note>
          <note>
            Emån, vilket jag tror måste ske, ska den frågan prövas då. Så
            enkelt ser jag på detta.
          </note>
          <note>
            En neddragning med 50 miljoner kronor är ganska mycket pengar
            för SLU. Ännu hårdare skulle neddragningen slå mot Jordbruksverket,
            som har en ännu mindre budget. Det är där inte fråga om allmänna
            medel utan om pengar till anställda. Jag tror att en neddragning
            med 54 miljoner kronor skulle innebära att man fick ta bort hundratalet
            tjänster. Som jag sade tidigare blir det då risk för att Sverige
            inte längre får högsta beröm från EU:s revisorer, som vi förut
            har fått. Det blir en risk för att man tappar kontrollen, och
            jag tycker att det vore olyckligt. Det förekommer så mycket fusk
            nere i Europa att administrationen i stället borde förstärkas
            på många håll. Det skulle alla vi konsumenter kunna tjäna på,
            och då skulle 3 miljoner kronor kunna hittas väldigt lätt.
          </note>
          <note type="speaker">
            Anf. 101 ESKIL ERLANDSSON (c) replik:
          </note>
          <note>
            Fru talman! Först skulle jag gärna vilja instämma i den hyllning
            till Svenska lantarbetarförbundet som
          </note>
          <note>
            Inge Carlsson gav uttryck för här. Det förbundet har betytt mycket
            för småfolket på svensk landsbygd, svensk landsbygd över huvud
            taget och för demokratiseringen i Sverige, och det tycker jag
            vi ska uppskatta och känna aktning för.
          </note>
          <note>
            Jag skulle också vilja kommentera några av de saker som Inge
            Carlsson sade i sitt anförande. Först vill jag ta upp det här
            med arealersättningarna.
          </note>
          <note>
            Ersättningarna i form av olika former av EU-stöd är ju en stor
            del av inkomsten i ett lantbruksföretag.
          </note>
          <note>
            Rimligen påverkar ju denna stora del möjligheten att investera
            och att planera sin likviditet. Jag tycker att
          </note>
          <note>
            Inge Carlsson negligerar detta likviditetsproblem som uppstår
            eftersom det är en så stor andel av den samlade inkomsten i ett
            lantbruksföretag som utgörs av den här typen av ersättningar i
            dag. Jag undrar vad Inge
          </note>
          <note>
            Carlsson skulle säga som gammal fackföreningskämpe om lönen till
            Inge Carlssons f.d. medlemmar i hans fackförbund skulle komma
            ett par månader senare. Skulle inte Inge Carlsson som fackföreningskämpe
            då kämpa för att löntagaren fick lön vid rätt tid och inte ett
            par månader senare än vad som är avsikten från början?
          </note>
          <note>
            Man kan konstatera, vilket jag vet att vi har diskuterat flera
            gånger tidigare, att många lantbruksföretag i dag bedrivs i aktiebolagsform
            som ska göra bokslut. Där har man att ta upp tillgångar och skulder
            i sitt bokslut. Har man inte fått något besked om hur stor arealersättningen
            är kan man ju rimligen inte ta upp det här som en tillgång i sitt
            bokslut, och då kan man ju bli likvidationspliktig i sitt bolag.
          </note>
          <note>
            Jag vill också fråga Inge Carlsson: Har Inge
          </note>
          <note>
            Carlsson och socialdemokraterna något annat att säga till de
            bönder som nu drabbas av det beslut som ni är på väg att ta vad
            gäller Emån? Kommer ni med något annat besked till dem än det
            negativa som ni har i den här budgeten?
          </note>
          <note type="speaker">
            Anf. 102 INGE CARLSSON (s) replik:
          </note>
          <note>
            Fru talman! När det gäller Emån har vi haft en diskussion här,
            och nu måste vi avvakta miljöprövningen. Det är väl helt uppenbart.
          </note>
          <note>
            Man har alltså hållit på här sedan 1979, och är fortfarande inte
            färdig. Man tycker nog både från regeringen och från vårt håll
            att det är lite märkligt att man inte har kunnat påskynda det
            här projektet. Det har funnits pengar vartenda år, och man kan
            ju undra vart pengarna har tagit vägen eftersom projektet inte
            ens är halvvägs färdigt, vad jag förstår.
          </note>
          <note>
            Men så kommer jag till det som ni i Centerpartiet anser är allvarligt,
            dvs. att EU i Agenda 2000 har beslutat om att man kan ha utbetalningar
            både i december och i januari. Att ha det tidigare än december
            tror jag är en omöjlighet faktiskt med tanke på hur budgetprocessen
            är upplagd i det här landet. Den måste ju ändå upp och godkännas
            i riksdagen här.
          </note>
          <note>
            Den lilla skillnad som det handlar om nu och som man kommer att
            bli van vid i det här landet, dvs. att få det här i slutet av
            december eller i början av januari, kan ju ändå inte ha någon
            stor inverkan. Möjligtvis får man då bokföringsmässigt sätta upp
            det här som skulder och tillgångar på något sätt, men det regleras
            ju nästa år och sedan blir det samma procedur igen.
          </note>
          <note>
            Så jag ser inga stora bekymmer med det här.
          </note>
          <note type="speaker">
            Anf. 103 ESKIL ERLANDSSON (c) replik:
          </note>
          <note>
            Fru talman! När det gäller arealstödet är det ju bara att konstatera
            att jag inte tror att vi förstår varandra riktigt. Hade det varit
            fråga om löntagare, som är vana vid att få lön vid ett bestämt
            datum varje månad, så hade Inge Carlsson och hans parti reagerat
            på ett sätt som jag tror att den här kammaren inte har upplevt
            på mången lång dag.
          </note>
          <note>
            Så till en helt annan sak. Vi har ju flera gånger,
          </note>
          <note>
            Inge Carlsson och jag, debatterat det här med dieselskatten och
            dess reducering. Inge Carlsson har vid de tillfällena sagt att
            det kommer någonting och det kommer någonting. Nu önskade Inge
            Carlsson oss alla en trevlig jul- och nyårshelg. Jag skulle önska
            att
          </note>
          <note>
            Inge Carlsson kunde meddela, som en liten julklapp till Sveriges
            bönder, ett datum för en gångs skull: När kommer besked om hur
            det blir med dieselskatterna?
          </note>
          <note type="speaker">
            Anf. 104 INGE CARLSSON (s) replik:
          </note>
          <note>
            Fru talman! Vad gäller att betrakta mig som en fackföreningsledare
            och förhandla för mina medlemmar så har jag en viss vana vid det.
            Då skriver man ett avtal, och det avtalet brukar de flesta arbetsgivare
            hålla. Ska man ha ut lön den 25 så brukar man få det.
          </note>
          <note>
            I det här avtalet med Agenda 2000, som EU har, finns det alltså
            inget beslut på precis exakt vilken tidpunkt man ska betala ut
            det här. Det kan vara lika rätt att betala ut det i januari nästa
            år. Men nu försöker vi betala ut det här så att alla bönder förhoppningsvis
            har fått den här arealersättningen till den
          </note>
          <note>
            27 december. Då blir de nog glada, och de kommer att bli glada
            den dagen då de får dieselskatten med, men jag kan ju inte lova
            när! Jag kan bara än en gång önska alla god jul och hoppas att
            alla bönder blir uppvaktade av en liten tomte!
          </note>
          <note type="speaker">
            Anf. 105 CARL G NILSSON (m) replik:
          </note>
          <note>
            Fru talman! Tyvärr är det ju inte av omsorg om
          </note>
          <note>
            Sveriges bönder som den här utbetalningen görs detta år, utan
            det här är ju en budgetmanipulation som kommer att ställa till
            stora bekymmer även framöver om inte motsvarande utbetalning görs
            också 2002.
          </note>
          <note>
            Låt mig först instämma i kritiken angående hur regeringen har
            skött frågan om Emån. Jag tycker att den kritiken är i allra högsta
            grad berättigad, och vi har ju också skrivit om detta i vårt särskilda
            yttrande.
          </note>
          <note>
            Låt mig också instämma med Inge Carlsson själv om hans beskrivning
            och hans historieberättande om
          </note>
          <note>
            Lantarbetarförbundet och dess roll i utvecklingen av svenskt
            jordbruk. Jag hade förmånen att själv växa upp på en gård bland
            lantarbetarnas barn och sedermera också jobba ihop med duktiga
            lantarbetare, så jag vet vad jag talar om, och Inge Carlssons
            beskrivning är riktig, liksom att dagens jobbare på de moderna
            gårdarna är en garant för en bra livsmedelsproduktion. De gödslar
            inte med mer handelsgödsel än vad som behövs och de kör inte mer
            med traktorn än vad som är nödvändigt och bidrar därmed till ett
            miljövänligt jordbruk.
          </note>
          <note>
            Jag ställde en fråga i mitt anförande om handelsgödselskattens
            återbetalande, och jag skulle vilja att
          </note>
          <note>
            Inge Carlsson nu reder ut för oss när det står så här i propositionen:
            "Huvuddelen av den återförda skatten bör användas till åtgärder
            för att minska växtnäringsförluster från jordbruket och minska
            miljöriskerna inom växtskyddsområdet." Hur kommer det att praktiskt
            gå till när svenskt jordbruk får tillbaka gödselskatten?
          </note>
          <note type="speaker">
            Anf. 106 INGE CARLSSON (s) replik:
          </note>
          <note>
            Fru talman! Frågan om handelsgödseln är nere i
          </note>
          <note>
            EU nu. Det här bygger på en uppgörelse som vi har gjort tillsammans
            med LRF. Nu vet jag inte om LRF
          </note>
          <note>
            har fått igenom precis hur de vill ha det med det här, men jag
            utgår ifrån att med de bra relationer som vi har med LRF så har
            regeringen gjort en uppgörelse här. Sedan beror det alldeles på
            vad EU kommer att säga.
          </note>
          <note>
            Men det är klart: När du säger att man vet precis hur mycket
            handelsgödsel man använder i svenskt jordbruk så är ju inte det
            riktigt sant. Faktiskt är det ju så att vi håller på och förstör
            vårt grundvatten på många områden, och regeringen vidtar ju olika
            åtgärder med skyddszoner osv. för att bevara renare jord och vatten.
          </note>
          <note>
            När det gäller Emån var det ju ytterligare en borgerlig regering
            som beslutade om det här. Frågan är:
          </note>
          <note>
            Vad ville borgarna med Emån 1979? Ni har ju haft ett regeringstillfälle
            även på 90-talet, och ändå har ni inte gjort någonting! Det är
            ganska märkligt att ni ska föra över hela frågan till oss, när
            det är ni själva som har startat upp det. Ni borde ändå komma
            med idéer om hur ni vill avsluta det här också.
          </note>
          <note>
            Fru talman! Jag vill också rikta mig till Carl G
          </note>
          <note>
            Nilsson. Jag trodde att det var Ingvar Eriksson som jag skulle
            ta diskussionen med i dag. Det var därför jag talade så mycket
            om lantarbetarna. Jag försökte att föra fram den sociala situation
            de levde i. Herr
          </note>
          <note>
            Eriksson brukar ofta lyfta fram inte lantarbetarnas utan jordbrukarnas
            sociala situation.
          </note>
          <note>
            Jag vill rikta ett stort tack till Carl G Nilsson för dessa år.
            Vi har bägge två sagt att vi inte ställer upp längre för östgötarna,
            utan de får välja andra yngre nya krafter. Ett hjärtligt tack
            för alla de tillfällen vi har varit tillsammans.
          </note>
          <note type="speaker">
            Anf. 107 CARL G NILSSON (m) replik:
          </note>
          <note>
            Fru talman! Tack själv, Inge, för dessa vänliga ord. Vi ska väl
            vara här ett halvår till i varje fall. Jag hoppas att vi får några
            tillfällen till i debatten, men god jul själv!
          </note>
          <note>
            Tyvärr kan jag inte berömma Inge Carlsson för hans icke-svar
            på frågan om handelsgödseln eller om ryggsäcken över huvud taget.
            Den s.k. Björkska utredningen lades fram 1997. Den pekade på de
            mycket stora konkurrenssnedvridande skillnader som finns gentemot
            bönderna runtom i Sverige.
          </note>
          <note>
            Tycker Inge Carlsson att det är rimligt att vi än i dag inte
            har något som helst resultat av det förslaget?
          </note>
          <note>
            Enligt det senaste svaret kommer vi tydligen inte heller att
            veta någonting år 2002.
          </note>
          <note type="speaker">
            Anf. 108 INGE CARLSSON (s) replik:
          </note>
          <note>
            Fru talman! Jag fick för mig att Nilsson inte hade någon mer
            replik. Jag tänkte att det var den sista budgetdebatten vi hade.
            Men vi kanske träffas fler gånger.
          </note>
          <note>
            År 1997 hade vi haft makten ett par år. Men jag tror att varken
            herr Nilsson eller jag kommer att glömma hur ekonomin såg ut 1997.
            Det var inte bara att lyfta av den lilla ryggsäcken.
          </note>
          <note>
            Vi har successivt år efter år försökt att förbättra för jordbrukarna.
            Nu gör de ett driftöverskott på 4 ½
          </note>
          <note>
            miljarder. Under era år var driftöverskottet ungefär 2
          </note>
          <note>
            miljarder. Vi har alltså fördubblat deras driftöverskott bara
            på ett litet antal år.
          </note>
          <note>
            När ni jämför Sveriges situation med grannländerna och länderna
            nere i Europa, kom då ihåg det stora miljöstöd vi har på över
            2 miljarder kronor.
          </note>
          <note>
            Jämför det med danskarna som har ett par hundra miljoner. Det
            är en skillnad i hur den svenska regeringen ser på jordbruket
            och miljöproblemen.
          </note>
          <note>
            Vi ger de stora miljöstöden för att vi ska se till att vi har
            ett jordbruk som täcker stora delar av vårt land.
          </note>
          <note>
            Det är viktigt. Det är mycket viktigare än dieselskatten.
          </note>
          <note>
            När det gäller dieselskatten visade jag nyss ett papper för Carl
            G Nilsson där det klart framgår att
          </note>
          <note>
            Danmark hade en högre dieselskatt än Sverige. Det papperet fick
            jag i dag, och det ligger i min bänk.
          </note>
          <note>
            Ni får fortsätta att tvista om dieselskatten. Vi tänker fortsätta
            att ha regeringsmakten. Vi kommer naturligtvis att förstärka ekonomin
            ännu mer. Då får vi så småningom möjlighet att kanske rätta till
            det så att det blir en lite större rättvisa.
          </note>
          <note type="speaker">
            Anf. 109 HARALD NORDLUND (fp) replik:
          </note>
          <note>
            Fru talman! Jag har en fråga som inte har med kronor i budgeten
            att göra men som ändå är en mycket väsentlig fråga.
          </note>
          <note>
            Fisken i Östersjön är nu så förgiftad att vi inte får ge den
            till katterna och än mindre exportera den, men vi får äta den
            själva. Dock rekommenderas vi att inte äta viss fisk mer än en
            gång i månaden. Gravida kvinnor bör aldrig äta av fisken.
          </note>
          <note>
            Det här har människor svårt att förstå. Vad säger
          </note>
          <note>
            Inge Carlsson till de människor som har svårt att förstå att
            vi har sökt och fått undantag från de regler som gäller på EU-nivå?
            Vi skulle alltså i Sverige få äta denna starkt förgiftade fisk.
          </note>
          <note type="speaker">
            Anf. 110 INGE CARLSSON (s) replik:
          </note>
          <note>
            Fru talman! Jag förstår att Harald Nordlund hellre talar om det
            som inte har med budgeten eller vårt betänkande att göra i stället
            för att förklara hur man kan dra ned 100 miljoner kronor på Jordbruksverket.
          </note>
          <note>
            Det lär vi aldrig få något svar på från Harald Nordlund.
          </note>
          <note>
            Det är naturligtvis problem med fisken i Östersjön. Man har nu
            haft vissa mätmetoder. Vi vet inte hur pass säkra de är. Vi har
            i det här landet länge vetat om att det har funnits fisk med dioxiner.
          </note>
          <note>
            Det är därför som man har gått ut med kostråden.
          </note>
          <note>
            Man har talat om för människor i Sverige att det inte är bra
            att äta fisken i vissa situationer. Kvinnor som är med barn ska
            inte äta för mycket av fisken. Det är därför vi har kostråden.
          </note>
          <note>
            Vi undrar också, och det borde även Harald
          </note>
          <note>
            Nordlund göra, varför man inte har motsvarande mätmetoder och
            inte mäter fisken nere i Medelhavet och på andra ställen. I och
            för sig är Medelhavet mycket större än Östersjön. Men vi vet inte
            hur stora utsläpp de har därnere.
          </note>
          <note>
            Regeringen var tidigt ute med Östersjömiljarden.
          </note>
          <note>
            Den var till för att vi skulle bringa ned utsläppen runt
          </note>
          <note>
            Östersjön. Vi visste att man inte kunde äta hur mycket som helst
            av fisken. Men det är ingen fara för Harald Nordlund som är en
            vuxen människa att äta lite
          </note>
          <note>
            Östersjöfisk ibland. Långt därifrån.
          </note>
          <note type="speaker">
            Anf. 111 HARALD NORDLUND (fp) replik:
          </note>
          <note>
            Fru talman! Vi har angivit en inriktning för Jordbruksverket.
            Mer i detalj går det inte vid det här tillfället att ange i opposition.
          </note>
          <note>
            När det gäller den fråga som vi nu diskuterar är problemet att
            människor har mycket svårt att förstå inställningen. Att jag och
            många med mig kan hantera det är en annan sak. Men det är just
            inställningen att vi skulle ge ett medgivande att konsumera fisken.
          </note>
          <note>
            Dock skulle icke katter få göra det.
          </note>
          <note>
            Visst ska man mäta i Medelhavet. De beslut som har fattats på
            EU-nivå innebär att många länder som hittills inte har utfört
            några mätningar alls blir nu tvungna att göra det. Först ska de
            skaffa sig mätmetoder och sedan genomföra mätningarna.
          </note>
          <note type="speaker">
            Anf. 112 INGE CARLSSON (s) replik:
          </note>
          <note>
            Fru talman! Jag vet inte riktigt hur jag ska bemöta
          </note>
          <note>
            Harald Nordlund. Det biter inte med att vi under lång tid har
            haft dessa kostråd. Vi uppmuntrar inte människor att äta för mycket
            av fisken. Djur äter bara den här typen av djurfoder. Det är klart
            att det då blir en högre koncentration. Det är därför man förbjuder
            det.
          </note>
          <note>
            Ät inte bara lutfisk, utan ät lite sill till jul. Det smakar
            alldeles utmärkt.
          </note>
          <note type="speaker">
            Anf. 113 PER-SAMUEL NISSER (m):
          </note>
          <note>
            Fru talman! Det har varit diskussion om fiske och jordbruk. Jag
            tänkte ta upp en liten del av betänkandet som gäller skogen och
            de skador som vi sett runtom i landet.
          </note>
          <note>
            Över två miljoner hektar bedöms nu vara smittade med den fruktade
            greminiellasvampen. Utöver det bedömer man att 300 000 hektar
            finns i riskzonen.
          </note>
          <note>
            Stora arealer får nu avverkas eller gallras hårt för att få bort
            de skadade eller döda tallarna.
          </note>
          <note>
            Fru talman! Så är läget i dag vad gäller skadorna på tallskog
            som är orsakade av svampen i delar av landet. Jag har varit ute
            och sett på många ställen. Det kanske är flera av oss som har.
            Om man går i områdena är det helt enkelt hemskt att se.
          </note>
          <note>
            Jag är oroad - ja, starkt oroad - för vart det nu är på väg.
            Den oron delas i dag av många som har beröring med skogen - forskare,
            skogsägare och skogsvårdsmyndigheter. I betänkandet diskuteras
            även detta problem, och en del motioner tar upp olika åtgärder
            som skulle kunna vidtas framöver.
          </note>
          <note>
            Utskottet har tagit upp frågan. Men jag anser att utskottet borde
            varit tydligare i betänkandet till riksdagen och tagit problemet
            på ett större allvar. Det behövs en större tydlighet om vad vi
            kan behöva göra framgent.
          </note>
          <note>
            Det vi vet i dag är att skadorna på tallskogen är långt större
            än vi anade i början på året eller i början på sommaren. Det är
            främst ungtallskog i åldern 30-
          </note>
          <note>
            50 år som är drabbad. Ofta är det de områden som ligger högt
            och har en stor andel täta och välskötta bestånd. De mest drabbade
            områdena är i Bergslagen,
          </note>
          <note>
            Värmland-Dalarna och en del i Närke. Men skador finns även i
            andra delar av landet som i Dalsland,
          </note>
          <note>
            Bohuslän och i östra Småland. De finns även på andra ställen
            men då kanske i något mindre omfattning.
          </note>
          <note>
            Vad är då orsaken? Är det fel väder, fel proveniens, dvs. plantor
            som kommer från andra områden än dem som de ska planteras i, fel
            mark, dvs. att man sätter tall där det ska vara gran, eller är
            det fel skogsvård?
          </note>
          <note>
            Frågorna kring detta är rätt många, men ingen är väl riktigt
            säker på svaren.
          </note>
          <note>
            Vädret är kanske det viktigaste orsakssambandet, med det väder
            som har rått under de senaste två åren, dvs. svala och blöta somrar
            och milda vintrar. Detta har gynnat svampen. Om vädret fortsätter
            att vara som nu, dvs. varmt och fuktigt, sprids sporer från den
            här svampen ytterligare till nya områden - och då kanske mer omfattande
            än tidigare.
          </note>
          <note>
            Vad gäller proveniensen, dvs. området eller ståndorten, så kan
            en orsak till skadorna vara att man har planterat tall på marker
            som egentligen passar mer till gran. Detta har gjort att plantorna
            har blivit stressade och därmed mer mottagliga för sjukdomar.
          </note>
          <note>
            Man har tagit plantor från områden som ligger söder om det område
            man ska plantera på. Det är områden som är 30-50 år som är de
            mest angripna i dag, och där vet vi att det är så här det har
            gått till. Man kanske kommer att ifrågasätta detta sätt att förnya
            plantor med plantor från andra områden. Har det varit en riktig
            metod i detta fall?
          </note>
          <note>
            Contortatallen är en tallsort som egentligen inte kommer från
            Sverige från början. Det kan vara på denna sort som svampen har
            fått fotfäste och sedan har skapat de skador som nu finns på olika
            tallsorter, som är hårt angripna. Vi har t.o.m. sett detta på
            vissa granar.
          </note>
          <note>
            En faktor kan också vara monokulturer. Finns det ensidigt en
            sort i bestånden så är de monokulturer.
          </note>
          <note>
            När angrepp av svampar eller skadedjur kommer blir dessa mycket
            hårt angripna. I dag ser vi att det är områden med rätt rena bestånd
            av tall som är hårt angripna.
          </note>
          <note>
            Den beskrivning jag har gjort nu gäller olika tänkbara orsaker
            till att vi har de skador som vi har i dag.
          </note>
          <note>
            Forskarna är inte färdiga och kan inte ge de svar som vi så gärna
            vill ha för att inte begå nya eventuella misstag. Framöver krävs
            mycket arbete och försiktighet. Det finns stora risker för ny
            infektion under kommande säsonger. Man har sett att på de områden
            som är värst drabbade i dag förekom det relativt stora angrepp
            två år tidigare. Därför fanns det sannolikt gott om sporer i fjol
            som kunde infektera såväl träd som drabbats tidigare som tidigare
            oinfekterade tallar.
          </note>
          <note>
            Det som sker är att sporerna sprids till unga årsskott. Med lämplig
            väderlek underlättas sedan en infektion som tar död på först årsskotten,
            sedan grenarna och till slut - om man har otur - hela trädet.
          </note>
          <note>
            Om man inte tar bort de angripna och döda träden så kommer kanske
            nya skadedjur att kunna angripa ännu större områden. Det gäller
            t.ex. märgborren.
          </note>
          <note>
            Med detta i bakgrunden avverkas och gallras det nu för fullt
            i alla drabbade områden i vårt land. Man kan bara hoppas att man
            har lyckats med detta så pass bra att vi inte får se en ökning
            av skador under kommande år.
          </note>
          <note>
            Men om det är faktorer som vi inte kan påverka på kort sikt så
            är jag och många med mig mycket oroade över vad som kan ske under
            de närmaste åren.
          </note>
          <note>
            Stora värden förstörs. Det är en nationalekonomiskt viktig fråga.
            Skogen är viktig för vårt lands ekonomi, tillväxt och välstånd.
            De enskilda skogsägarna kan också drabbas mycket hårt om de har
            fastigheter i skadeområdena. Det går tyvärr inte att försäkra
            sig mot dessa skador på ung- och vuxenskog.
          </note>
          <note>
            Det finns alltså stora problem redan i dag. Om den negativa utvecklingen
            fortsätter med nya och större angrepp så tycker jag att det är
            viktigt att vi försöker ta ett större ansvar, agerar och tar detta
            på större allvar. Det är det som vi försöker peka på i den första
            reservationen.
          </note>
          <note>
            Fru talman! Med detta vill jag instämma i yrkandet från Carl
            G Nilsson på reservation nr 1.
          </note>
          <note type="speaker">
            Anf. 114 CHRISTEL ANDERBERG (m):
          </note>
          <note>
            Fru talman! Genom distriktsveterinärorganisationen DVO ska Jordbruksverket
            tillgodose behovet av sjuk- och hälsovård hos djur inom animalieproduktionen.
            Distriktsveterinärerna är dessutom skyldiga att utöva djursjukvård
            bl.a. där annan veterinärvård inte kan anvisas.
          </note>
          <note>
            Det är uppenbart att DVO går utöver ramen för det statliga uppdraget.
            DVO ökade under 1998 antalet debiterade förrättningar med 26 800,
            samtidigt som antalet djur inom jordbruket stadigt minskar. Förklaringen
            är att de statliga distriktsveterinärerna i allt större omfattning
            åtar sig uppdrag inom den konkurrensutsatta sektorn vård av sällskapsdjur
            och hästar.
          </note>
          <note>
            Inkomsterna från denna sektor har sedan 1997 ökat från 32 till
            43 %. Skattesubventioneringen innebär att de privatpraktiserande
            veterinärerna inte kan konkurrera på samma villkor som de statliga
            och därför tappar marknadsandelar.
          </note>
          <note>
            Övertrampen från DVO är många. Följande utdrag ur Kristianstadsbladet
            den 21 september 1999
          </note>
          <note>
            kan tjäna som illustration. Man skriver:
          </note>
          <note>
            Efter många års diskuterande och sökande efter lokaler har Kristianstads
            kommun äntligen fått en distriktsveterinärstation. Vår huvudsakliga
            uppgift är att ta hand om lantbrukets animalieproducerande djur
            som kor och grisar. Till det kommer hästar och små sällskapsdjur,
            säger en av de fyra distriktsveterinärerna på stationen. Det talades
            om att den nya organisationen skulle bli så dyr för lantbruket
            att sjuka djur inte skulle kunna få någon behandling. NN vill
            avliva den myten och säger: Till att börja med var taxan hög,
            men den justerades. Dessutom är distriktsveterinärerna subventionerade
            av staten. I de nya ändamålsenliga lokalerna i Öllsjö, granne
            med Swelab och
          </note>
          <note>
            Agrolab, finns bl.a. två mottagningsrum för smådjur.
          </note>
          <note>
            Jordbruksverket har stått för den fasta inredningen.
          </note>
          <note>
            Stationen står veterinärerna för.
          </note>
          <note>
            Fru talman! Detta är alltså i Kristianstad, där det finns minst
            ett tiotal privatpraktiserande veterinärer och bl.a. sju stycken
            smådjurskliniker.
          </note>
          <note>
            Hur stämmer detta med det statliga uppdraget?
          </note>
          <note>
            Konkurrensrådet har prövat frågan. I sitt yttrande av den 24
            februari 2000 gör rådet bedömningen att konkurrens på lika villkor
            mellan privata och statliga veterinärer inte föreligger. Rådet
            kritiserar också sammanblandningen av myndighetsutövning och affärsverksamhet
            liksom utformningen av bidraget till avlägset boende djurägare.
            Enligt Konkurrensrådet bör statsmakterna precisera vad de statliga
            anslagen ska användas till, varvid utgångspunkten bör vara att
            anslagen endast får användas till att täcka merkostnaderna som
            uppkommer av det statliga åtagandet och inte för att täcka sådana
            kostnader som privata veterinärer måste finansiera med kundintäkter.
          </note>
          <note>
            Statskontoret, som på regeringens uppdrag har kartlagt och analyserat
            den verksamhet som statliga myndigheter och bolag bedriver i konkurrens
            med privata företag, lade i april 2000 fram rapporten Staten som
            kommersiell aktör. I de fall där det saknas motiv för statliga
            aktörer att bedriva kommersiell konkurrensutsatt verksamhet föreslår
            Statskontoret att verksamheten förbjuds. Statskontoret delar Konkurrensrådets
            uppfattning att den bästa lösningen på rådande konkurrensproblem
            på det veterinära området är att avskilja DVO ifrån Jordbruksverket.
          </note>
          <note>
            En majoritet i utskottet har avslagit min motion,
          </note>
          <note>
            MJ207, i huvudsak med hänvisning till en arbetsgrupp, den s.k.
            AVF-gruppen, som tillsattes av Jordbruksverket 1999. Den gruppen
            lämnade en rapport i oktober 2000. Det visade sig, inte helt oväntat,
            att
          </note>
          <note>
            Jordbruksverket och Veterinärförbundet inte hade kunnat komma
            överens om vilken servicegrad ägare av hästar och sällskapsdjur
            kan begära av DVO och därmed om vilken omfattning av DVO:s sällskapsdjursverksamhet
            som mot denna bakgrund är rimlig.
          </note>
          <note>
            Två centrala frågor, nämligen förhållandet att
          </note>
          <note>
            DVO:s tjänster i motsats till de privata veterinärernas är skattesubventionerade
            samt sammanblandningen av myndighetsutövning och affärsverksamhet,
            berörs över huvud taget inte av AVF-gruppen och ingick inte heller
            i dess uppdrag. I dessa frågor krävs det, precis som Konkurrensrådet
            och Statskontoret har påpekat, initiativ från regeringens sida.
          </note>
          <note>
            Enligt de privatpraktiserande veterinärerna har
          </note>
          <note>
            AVF-gruppen aldrig haft någon annan uppgift än att agera bromsklots,
            att vara jordbruksministerns alibi för att inga initiativ på det
            här området tas.
          </note>
          <note>
            Inge Carlsson sade att den här frågan har varit uppe tidigare.
            Ja, vi moderater och Kristdemokraterna har drivit frågan om rättvisa
            konkurrensförhållanden på det veterinära området i minst tre års
            tid. Nu tycker Inge Carlsson att vi måste avvakta en tid till.
            Vi har väntat i tre år. Då vill jag fråga: Hur många år till är
            det rimligt att vi sitter här och avvaktar? Och hur många privatpraktiserande
            veterinärer tycker Inge
          </note>
          <note>
            Carlsson är acceptabelt under väntetiden får slå igen på grund
            av att de inte klarar sin verksamhet när de blir utkonkurrerade
            med hjälp av sina egna skattepengar?
          </note>
          <note>
            Fru talman! Jag yrkar bifall till reservation nr 2.
          </note>
          <note type="speaker">
            Anf. 115 INGE CARLSSON (s) replik:
          </note>
          <note>
            Fru talman! Jag har naturligtvis väldigt svårt att svara på när
            exakt saker och ting blir lösta. En del av problemen som har att
            göra med läkemedel bl.a. är under rättslig prövning just nu. Självklart
            kan inte regeringen komma fram med besked nu när arbetsgruppen
            och den rättsliga prövningen inte är färdiga än.
          </note>
          <note>
            Samtidigt är det väldigt viktigt att vi har den här typen av
            distriktsveterinärer, inte minst i norra delen av vårt land men
            också på många andra ställen i inlandet, där det inte går att
            tjäna så mycket pengar för de privata. Där är det viktigt att
            vi har den här organisationen kvar. Men jag förstår att det är
            mycket problem. Då är det väl bra att man tar den tid på sig som
            man behöver så att man kan komma fram med olika åtgärder och synpunkter
            på detta.
          </note>
          <note>
            Vi får avvakta och se när den rättsliga prövningen är färdig
            och när arbetsgruppen är klar. Det är då som jag menar att vi
            kan ta en fortsatt diskussion. Att just nu ha den här diskussionen
            tror jag inte föder någonting.
          </note>
          <note type="speaker">
            Anf. 116 CHRISTEL ANDERBERG (m) replik:
          </note>
          <note>
            Fru talman! Inge Carlsson, vi har ju väntat i tre års tid. Och
            de här frågorna som är väsentliga, nämligen konkurrenssituationen
            och skattesubventioneringen av distriktsveterinärernas tjänster,
            är ju frågor som över huvud taget inte ingår i AVF-gruppens uppdrag.
          </note>
          <note>
            Då kan vi inte sitta här och avvakta, för vi vet att den inte
            kommer att lösa de här frågorna. Inge Carlsson borde väl som politiker
            ändå ha en uppfattning om huruvida det här är en rimlig situation.
          </note>
          <note>
            Kristianstad ligger inte i mitten av landet eller i norra landet.
            Det ligger i södra Sverige som är mycket, mycket veterinärtätt.
            Detta stämmer inte med det statliga uppdraget till DVO.
          </note>
          <note>
            Vad gäller medicinsidan och att DVO nu går ut och lägger betydande
            påslag på de mediciner som man tillhandahåller går ju stick i
            stäv mot principerna att veterinärer bara ska tillhandahålla medicin
            till självkostnadspris, för att de inte ska lockas att ta till
            dyrare mediciner eller längre behandlingstider än som är absolut
            motiverat. Det är också ett led i detta att vi strävar efter ett
            antibiotikafritt djurliv.
          </note>
          <note>
            Oavsett om det här nu är föremål för en rättslig prövning, tycker
            jag att utskottet hade kunnat ge uttryck för en åsikt i frågan.
          </note>
          <note type="speaker">
            Anf. 117 JONAS RINGQVIST (v):
          </note>
          <note>
            Fru talman! Det finns inte så mycket nytt i budgeten att ta upp
            i den här debatten. De väsentliga förändringar som görs vad avser
            anslaget till djurskyddsmyndigheten och återföringen av handelsgödselskatten
            beslutades ju redan i ekonomiska vårpropositionen. Orsaken till
            att mer inte görs nu är inte underlåtenhet att vidta nödvändiga
            åtgärder, utan snarare att tidsplanen för större förändringar
            inte har medgett några förändringar nu. Vi har däremot väsentliga
            frågor framför oss, och det är de som jag har tänkt ta upp i mitt
            anförande.
          </note>
          <note>
            Den första frågan som jag vill tala om är jordbrukets miljöstöd.
            Det pågår en översyn av dessa för eventuella förändringar inför
            2003. Jag anser att det viktigaste att utgå ifrån i den översynen
            är jordbrukets betydelse för att de nya miljömålen ska nås. Det
            är framför allt delmål, som i dag inte är tillräckligt ambitiösa,
            mot övergödning och mot anläggning av våtmarker. Jag tog upp detta
            också i debatten om miljömålen här i riksdagen den 22 november.
          </note>
          <note>
            Jag anser att det är nödvändigt med förstärkningar av miljöstöden
            som möjliggör en ambitionshöjning på just dessa områden. Det kan
            handla om förlängt vallstöd, ökade anslag till kantzoner och mer
            pengar för anläggning av våtmarker. Ett sätt att delvis finansiera
            detta kan vara genom modulering, dvs. att vi flyttar pengar från
            de generella stöden till riktade åtgärder.
          </note>
          <note>
            När det gäller miljöstöden är det nu också hög tid att fundera
            över hur de ska se ut efter nuvarande programperiod. För denna
            fortsättning ska självklart en fortsatt ökande ekologisk odling
            vara ett huvudmål.
          </note>
          <note>
            Vi har också en reservation som tar upp ett mer långsiktigt mål
            för ekologisk odling, nämligen 30 % till år
          </note>
          <note>
            2010. Jag yrkar bifall till den reservationen.
          </note>
          <note>
            Det är naturligtvis inte tillräckligt att den ekologiska arealen
            fortsätter att öka. Vi måste också arbeta med miljöanpassningen
            av det övriga jordbruket.
          </note>
          <note>
            Miljöstöden bör därför anpassas så att de bättre kan möjliggöra
            även för det konventionella jordbruket att ta viktiga steg mot
            ett mer uthålligt jordbruk.
          </note>
          <note>
            Vi har i en motion från allmänna motionstiden förordat ett system
            där stöden baseras på att man kan ta olika steg mot ett ekologiskt
            jordbruk, t.ex. odling utan bekämpningsmedel, odling med balans
            mellan växtodling och djurhållning eller odling utan konstgödsel.
            Man kan sedan som jordbrukare välja hur långt man vill gå, och
            den som odlar ekologiskt kan i princip uppfylla samtliga kriterier
            och få fullt stöd. På så sätt skulle stödet underlätta en omställning
            av hela jordbruket till ekologiskt hållbara jordbruksmetoder.
          </note>
          <note>
            Även resten av jordbruksstöden behöver förändras på sikt. En
            total revidering av målen för EU:s gemensamma jordbrukspolitik
            är helt nödvändig. Nya mål som inkluderar miljö- och djurskydd
            bör ligga till grund för förändringar av stöden. Vi skulle helst
            se att mer makt över stöden flyttas till de enskilda medlemsländerna
            och att de fokuserar på ersättningar för miljöinsatser, landsbygdsutveckling
            och stöd till mindre gynnade områden.
          </note>
          <note>
            En annan fråga inom det budgetområde som vi diskuterar i dag
            är djurskyddet. Vi har i budgeten pengar till en ny djurskyddsmyndighet.
            Vi anser att det bör skapas en ny myndighet som samlar de olika
            verksamheter som i dag arbetar med djurskydd. Ett av problemen
            i dag är att frågorna handläggs på alltför många olika ställen.
            Ett av de alternativ som diskuteras är att inrätta en ombudsman
            för djurskyddsfrågorna. Detta skulle snarare öka på den uppsplittring
            av djurskyddsfrågorna som redan i dag är ett problem.
          </note>
          <note>
            Vi avfärdar därför den tanken och anser att vi ska skapa en ny
            myndighet som kan samla kompetensen på området.
          </note>
          <note>
            Vi har ytterligare en reservation. Den handlar om jordbruksforskningen.
            Vi föreslår att ett grundanslag ges till jordbruksforskningen
            vid Institutet för biodynamisk forskning. Vi anser att den verksamhet
            som bedrivs där är av stor betydelse för den ekologiska odlingen,
            och för att de ska kunna arbeta på likvärdiga villkor med andra
            forskningsinstitutioner bör de ha ett grundanslag. Vi anser att
            regeringen ska återkomma till denna fråga i kommande budgetförslag.
          </note>
          <note>
            Jag yrkar bifall till förslaget till riksdagsbeslut i betänkandet
            förutom under punkt 10, där jag yrkar bifall till reservation
            6, och under punkt 13, där jag avstår från yrkande för att spara
            tid vid voteringen.
          </note>
          <note type="speaker">
            Anf. 118 HARALD NORDLUND (fp) replik:
          </note>
          <note>
            Fru talman! När det gäller formerna för återbetalning av miljöskatterna
            har vi i dag fått höra av jordbruksministern att återbetalningen
            kommer att bli miljöstyrande. Varför har inte detta tagits upp?
            Det är ingen oväsentlig fråga på vilket sätt de här medlen ska
            återbetalas. Varför har inte detta tagits upp i propositionen?
          </note>
          <note type="speaker">
            Anf. 119 JONAS RINGQVIST (v) replik:
          </note>
          <note>
            Fru talman! Det verkar råda en hel del okunskap i den här församlingen
            om hur det förslag som skickats ned till Bryssel är utformat.
            Orsaken till att det inte finns med i budgetpropositionen är att
            det inte fanns ett färdigt utarbetat förslag när budgetpropositionen
            skrevs.
          </note>
          <note>
            Vänsterpartiet och Miljöpartiet har tillsammans med regeringen
            och Jordbruksdepartementet under hösten utarbetat ett förslag
            som vi var överens om och som regeringen har skickat ned till
            Bryssel. Utgångspunkten där är att huvuddelen av återföringen
            ska ske arealbaserat men med ett miljövillkor.
          </note>
          <note>
            Detta miljövillkor är att jordbrukarna ska upprätta växtodlingsplaner.
            Det är en kombination av en bibehållen handelsgödselskatt och
            ett stöd som ökar kunskapen hos lantbrukarna om deras egen handelsgödselanvändning.
            Det har de flesta lantbrukare i dag god kunskap om - men inte
            alla. Genom den kombinationen är jag övertygad om att vi kan få
            en betydligt bättre miljöstyrning än vad handelsgödselskatten
            ensam leder till i dag.
          </note>
          <note type="speaker">
            Anf. 120 INGE CARLSSON (s) replik:
          </note>
          <note>
            Fru talman! Jag vill yrka avslag på reservationen 7, Målen om
            ekologisk produktion. Det är ju så att i miljöprogrammet för jordbruket
            finns fastlagda mål för olika miljöåtgärder, och programmen är
            fleråriga. Resurserna måste nu inriktas på att nå dessa mål. Det
            finns alltså ingen fördel i att redan nu lägga fast ytterligare
            mål som snarast riskerar att splittra fokuseringen i arbetet.
            Varför redan nu lägga fast
          </note>
          <note>
            30 % till år 2010? Tänk om vi t.ex. redan under innevarande programperiod
            når 25 %. Eller tänk om det blir tvärtom, att den ekologiska odlingen
            råkar ut för stora bakslag så att odlingen drastiskt minskar.
            Varför då lägga fast orealistiska mål om en ökning?
          </note>
          <note type="speaker">
            Anf. 121 JONAS RINGQVIST (v) replik:
          </note>
          <note>
            Fru talman! Jag tror att vi är överens om att det ekologiska
            jordbruket ska fortsätta öka även efter
          </note>
          <note>
            2005. Det är i alla fall vad regeringen skriver i miljömålspropositionen.
            Vi har ett mål på 20 % till år
          </note>
          <note>
            2005. Därefter ska den ekologiska odlingen fortsätta öka.
          </note>
          <note>
            Vi tycker att det är rimligt att vi ger en tydlig signal om vad
            vi menar med det för näringen och för att näringen ska se vilka
            förutsättningar som kommer att gälla i framtiden.
          </note>
          <note>
            Vi har nu ett starkt omställningsarbete i det svenska jordbruket
            mot ekologisk odling. För att bibehålla och upprätthålla det omställningsarbetet
            tror jag att det är väldigt viktigt att vi ger tydliga signaler.
          </note>
          <note>
            30 % ekologisk odling till 2010 är en sådan tydlig signal. Om
            Socialdemokraterna inte tror att det är möjligt, eller antyder
            att så inte skulle vara fallet, är det snarare något som riskerar
            att hämma den positiva utveckling vi har. Det är viktigt med ett
            tydligt, långsiktigt mål.
          </note>
          <note type="speaker">
            Anf. 122 INGE CARLSSON (s) replik:
          </note>
          <note>
            Fru talman! Vi socialdemokrater är ju för ekologisk odling. Vi
            satsar enormt mycket pengar på forskning för att vi ska få en
            positiv utveckling. Men om nu den positiva utvecklingen redan
            2005 är att vi är uppe i 25 %, varför ska vi då nöja oss med att
            ligga i princip stilla till 2010? Det är det jag inte förstår.
            Vi kommer inte att ge upp, men jag tycker att det är fel att på
            det här sättet lägga fast ytterligare ett mål. Vi ska nå dessa
            20 % först. Men tänk om vi är mellan
          </note>
          <note>
            25 % och 30 % redan då? Då blir ju det här helt fel.
          </note>
          <note>
            Det måste ni inse.
          </note>
          <note type="speaker">
            Anf. 123 JONAS RINGQVIST (v) replik:
          </note>
          <note>
            Fru talman! Jag har liksom Inge Carlsson en positiv syn på utvecklingen
            av ekologiskt jordbruk. Men jag tror inte att det är en realistisk
            bedömning att vi på tre fyra år skulle öka den ekologiska arealen
            till
          </note>
          <note>
            25-30 % Jag tror inte att det är möjligt. Jag tror att det är
            en rimlig nivå om man säger 30 % till år 2010.
          </note>
          <note>
            Det är också en nivå som de ekologiska lantbrukarna själva har
            föreslagit, och är det någon som kan näringen så är det väl de.
            Jag tror att det vore rimligt med 30 % till år 2010. Om det skulle
            visa sig att vi når dit betydligt tidigare så är det väl bara
            att vara glad.
          </note>
          <note>
            Anf. 124 MARIA WETTER-
          </note>
          <note type="speaker">
            STRAND (mp):
          </note>
          <note>
            Fru talman! För Miljöpartiet de gröna kan endast ett jordbruk
            som är fritt från gifter och konstgödsel kallas ekologiskt långsiktigt
            hållbart. Vi tycker att det är viktigt att det ekologiska lantbruket
            inte ses som en liten nisch. Strävan måste vara att allt lantbruk
            i framtiden ska bedrivas så. Det ska vara baserat på slutna kretslopp
            och optimalt utnyttjande av lokalt tillgängliga resurser i stället
            för på stora mängder externa insatsmedel som bekämpningsmedel
            och konstgödsel.
          </note>
          <note>
            Vi är dessutom övertygade om att ökad omställning till ekologiskt
            lantbruk kommer att innebära konkurrensfördelar för det svenska
            lantbruket i ett internationellt perspektiv. Det svenska lantbruket
            ska konkurrera med kvalitet, miljöanpassning och djuretik. Det
            ska gå att lita på produkter från svenskt lantbruk.
          </note>
          <note>
            I den här budgeten har vi varit med om att öka satsningarna på
            ekologisk odling, och det tycker vi är mycket bra, när det gäller
            forskningen. Vi har också varit med och sagt att man ska göra
            en utredning om sänkning av momsen på ekologisk mat. Det tycker
            vi också är väldigt positivt. Det finns inte med under just det
            här utgiftsområdet utan det finns på annat ställe.
          </note>
          <note>
            Jag yrkar bifall till reservation 6, om målet att den ekologiska
            odlingen ska öka till 30 % till 2010 med samma argument som Jonas
            Ringqvist nyss framförde.
          </note>
          <note>
            En annan viktig fråga som ligger under det här utgiftsområdet
            är fiske. Enligt Naturvårdsverkets skrift de Facto 2001 krävs
            det fler åtgärder för att miljömålet Hav i balans ska kunna nås
            till 2020. Torskbestånden är så små att det finns risk att artens
            existens i
          </note>
          <note>
            Östersjön är hotad, enligt Naturvårdsverket. Ett av problemen
            är det stora uttaget av fisk.
          </note>
          <note>
            Ett av delmålen för miljökvalitetsmålet Hav i balans är att uttaget
            av fisk ska anpassas till återväxten så att fiskbestånden kan
            fortleva och om nödvändigt återhämta sig. Det målet ska vara uppnått
            till 2008.
          </note>
          <note>
            Det är egentligen alldeles för sent. Vi kommer att driva på för
            att målet ska nås tidigare. Som en del av det här stärks Fiskeriverkets
            budget så att de kan jobba vidare med dessa miljömål, som de är
            ansvariga för.
          </note>
          <note>
            Det är långtifrån allt. Det krävs kanske också fiskestopp på
            torsk i vissa delar av Östersjön för att man ska kunna lösa problemet.
            Även miljöproblem som övergödning och miljögifter hotar fisket
            i Östersjön.
          </note>
          <note>
            När det gäller övergödningen är det åtgärder inom jordbruket
            som är nödvändiga. Återföringen av handelsgödselavgifter, anläggning
            av våtmarker och en större övergång till ekologiskt lantbruk kan
            vara några saker som kan bidra positivt till att minska övergödningen.
            Här håller vi ganska mycket med Vänsterpartiet om vad man ska
            satsa på när det gäller översynen av miljöstöden och att det kan
            ge styrmedel för att förbättra utvecklingen.
          </note>
          <note>
            Vi i Miljöpartiet är bekymrade över tillståndet i haven och för
            de framtida möjligheterna att nyttja fisk. Vi hoppas att de ökade
            satsningar på miljöforskning som görs, de tydliga miljömålen och
            Fiskeriverkets tydliga sektorsansvar i kombination med ökade resurser,
            tillsammans med vissa andra åtgärder kommer att kunna bidra till
            att miljömålet Hav i balans trots allt kan uppnås.
          </note>
          <note>
            Vi tycker att det finns positiva saker också i övrigt i det här
            budgetförslaget. Det gäller bl.a. satsningen på den nya djurskyddsmyndigheten.
            Där vill jag understryka att det är viktigt att det här inte bara
            blir en djurskyddsombudsman utan att det blir en myndighet som
            har ett samlat ansvar för de frågor som rör djurskyddet.
          </note>
          <note>
            Vi är också väldigt glada över den satsning på en nationell flora
            och fauna som vi har medverkat till att få igenom i den här budgeten.
            Det ska blir ett referensverk över alla i Sverige förekommande
            djur- och växtarter. Det är ett helt unikt projekt som går i
          </note>
          <note>
            Linnés fotspår. Det är något som vi är stolta över, och det är
            också viktigt i det här sammanhanget att man ser till att de viktiga
            samlingar som finns på museerna runtom i landet bevaras.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 december.)
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Näringsutskottets betänkanden
          </note>
          <note>
            2001/02:NU2 Utgiftsområde 19 Regional utjämning och utveckling
          </note>
          <note>
            2001/02:NU4 En politik för tillväxt och livskraft i hela landet
          </note>
          <note>
            Skatteutskottets betänkanden
          </note>
          <note>
            2001/02:SkU6 Skattereduktion för fackföreningsavgifter
          </note>
          <note>
            2001/02:SkU7 Övergång till en konventionell beskattningsmetod
            för utländska skadeförsäkringsföretag
          </note>
          <note>
            2001/02:SkU11 Förenklad fastighetstaxering istället för omräkning,
            m.m.
          </note>
          <note>
            2001/02:SkU12 Sänkt mervärdesskatt på böcker och tidskrifter,
            en skattereduktion för pensionärer, sänkta socialavgifter i stödområdet,
            m.m.
          </note>
          <note>
            2001/02:SkU13 Ändringar i de särskilda skattereglerna för vissa
            andelsägare i fåmansföretag, m.m.
          </note>
          <note>
            2001/02:SkU10 En ny lag om självdeklarationer och kontrolluppgifter
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 10 december
          </note>
          <note>
            2001/02:387 av Helena Bargholtz (fp) till justitieminister Thomas
            Bodström
          </note>
          <note>
            Ombudskostnader för trafikskadade
          </note>
          <note>
            2001/02:388 av Annelie Enochson (kd) till utrikesminister Anna
            Lindh
          </note>
          <note>
            Turkiets behandling av kristna
          </note>
          <note>
            2001/02:389 av Carina Hägg (s) till finansminister
          </note>
          <note>
            Bosse Ringholm
          </note>
          <note>
            Invandrare och lån
          </note>
          <note>
            2001/02:390 av Yvonne Ångström (fp) till kulturminister Marita
            Ulvskog
          </note>
          <note>
            Norrbottensteatern
          </note>
          <note>
            2001/02:391 av Inga Berggren (m) till jordbruksminister Margareta
            Winberg
          </note>
          <note>
            Mat och hälsa
          </note>
          <note>
            2001/02:392 av Gudrun Lindvall (mp) till jordbruksminister Margareta
            Winberg
          </note>
          <note>
            Bekämpningsmedelsanvändningen
          </note>
          <note>
            2001/02:393 av Maud Ekendahl (m) till jordbruksminister Margareta
            Winberg
          </note>
          <note>
            BSE-smittan
          </note>
          <note>
            2001/02:394 av Jan-Evert Rådhström (m) till näringsminister Björn
            Rosengren
          </note>
          <note>
            Översvämningspengar till Värmland
          </note>
          <note>
            2001/02:395 av Jeppe Johnsson (m) till socialminister Lars Engqvist
          </note>
          <note>
            Minderåriga och läkemedelsuttag
          </note>
          <note>
            2001/02:396 av Ewa Thalén Finné (m) till statsrådet
          </note>
          <note>
            Mona Sahlin
          </note>
          <note>
            Exit Skåne
          </note>
          <note>
            2001/02:397 av Inger Strömbom (kd) till statsrådet
          </note>
          <note>
            Leif Pagrotsky
          </note>
          <note>
            Östersjömiljardens användning
          </note>
          <note>
            2001/02:398 av Inger Strömbom (kd) till statsrådet
          </note>
          <note>
            Leif Pagrotsky
          </note>
          <note>
            Skatteöverläggningar med Danmark
          </note>
          <note>
            2001/02:399 av Sten Tolgfors (m) till statsrådet Leif
          </note>
          <note>
            Pagrotsky
          </note>
          <note>
            Arbetstillfällen i Sverige
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 15 januari.
          </note>
          <note>
            11 § Kammaren åtskildes kl. 16.48.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 6 § anf. 26, av talmannen därefter t.o.m. 7 § anf.
            62 (delvis), av förste vice talmannen därefter t.o.m. 8 § anf.
            88
          </note>
          <note>
            och av andre vice talmannen till sammanträdets slut.
          </note>
        </div>
      </body>
    </text>
  </TEI>
</teiCorpus>
