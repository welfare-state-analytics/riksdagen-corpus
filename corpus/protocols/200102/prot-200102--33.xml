<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--33</head>
          <docDate when="2001-11-23 00:00:00">2001-11-23 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            2001/02:33
          </note>
          <note>
            --------------------------------------------------------------------------------
          </note>
          <note>
            ----------
          </note>
          <note>
            1 § Avsägelse
          </note>
          <note>
            Andre vice talmannen meddelade att Britt Bohlin
          </note>
          <note>
            (s) avsagt sig uppdraget som fullmäktig i Riksbanken.
          </note>
          <note>
            Kammaren biföll denna avsägelse.
          </note>
          <note>
            2 § Kompletteringsval
          </note>
          <note>
            Andre vice talmannen anmälde att Socialdemokratiska riksdagsgruppen
            på grund av uppkomna vakanser anmält Carin Lundberg som fullmäktig
            i
          </note>
          <note>
            Riksbanken och Sonia Karlsson som suppleant för fullmäktige i
            Riksbanken.
          </note>
          <note>
            Andre vice talmannen förklarade valda till
          </note>
          <note>
            fullmäktig i Riksbanken
          </note>
          <note>
            Carin Lundberg (s)
          </note>
          <note>
            suppleant för fullmäktige i Riksbanken
          </note>
          <note>
            Sonia Karlsson (s)
          </note>
          <note>
            3 § Ny riksdagsledamot, m.m.
          </note>
          <note>
            Upplästes och lades till handlingarna följande från
          </note>
          <note>
            Valprövningsnämnden inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note>
            Till Valprövningsnämnden har från Valmyndigheten inkommit bevis
            om att Anne Ludvigsson, (s),
          </note>
          <note>
            Sturefors, utsetts till ny ledamot av riksdagen fr.o.m.
          </note>
          <note>
            den 1 januari 2002 sedan Viola Furubjelke (s) avsagt sig sitt
            uppdrag som riksdagsledamot. Från Valmyndigheten har också inkommit
            protokoll angående utseende av ersättare.
          </note>
          <note>
            Valprövningsnämnden har denna dag granskat beviset för den nya
            ledamoten och protokollet angående ersättare och därvid funnit
            att de blivit utfärdade i enlighet med 19 kap. 11 § vallagen.
          </note>
          <note>
            Stockholm den 22 november 2001
          </note>
          <note>
            Lars Tottie/ Kerstin Siverby
          </note>
          <note>
            4 § Anmälan om inkommen faktapromemoria om förslag från Europeiska
            kommissionen, m.m.
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2001/02:FPM21 Förslag till rådsförordning om tillfälligt varvsstöd
            KOM (2001) 401 till näringsutskottet
          </note>
          <note>
            5 § Beslut om utskottsbetänkanden som slutdebatterats vid arbetsplenum
            torsdagen den
          </note>
          <note>
            22 november
          </note>
          <note>
            MJU3 Svenska miljömål - delmål och åtgärdsstrategier
          </note>
          <note>
            Punkt 3 (Allas delaktighet i ett regionalt och socialt samlat
            Sverige)
          </note>
          <note>
            1. utskottet
          </note>
          <note>
            2. res. 2 (c)
          </note>
          <note>
            Votering:
          </note>
          <note>
            266 för utskottet
          </note>
          <note>
            14 för res. 2
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 70 m, 30 v, 35 kd, 11 fp, 11 mp,
          </note>
          <note>
            2 -
          </note>
          <note>
            För res. 2: 1 kd, 13 c
          </note>
          <note>
            Frånvarande: 24 s, 11 m, 13 v, 6 kd, 5 c, 5 fp, 5 mp
          </note>
          <note>
            Punkt 4 (Skogsbrukets effekter på särskilt försurningskänsliga
            områden)
          </note>
          <note>
            1. utskottet
          </note>
          <note>
            2. res. 3 (m)
          </note>
          <note>
            Votering:
          </note>
          <note>
            207 för utskottet
          </note>
          <note>
            69 för res. 3
          </note>
          <note>
            73 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 1 m, 30 v, 36 kd, 12 c, 11 fp,
          </note>
          <note>
            10 mp
          </note>
          <note>
            För res. 3: 68 m, 1 -
          </note>
          <note>
            Frånvarande: 24 s, 12 m, 13 v, 6 kd, 6 c, 5 fp, 6 mp,
          </note>
          <note>
            1 -
          </note>
          <note>
            Punkt 10 (Miljögarantin)
          </note>
          <note>
            1. utskottet
          </note>
          <note>
            2. res. 5 (v, mp)
          </note>
          <note>
            Votering:
          </note>
          <note>
            238 för utskottet
          </note>
          <note>
            41 för res. 5
          </note>
          <note>
            70 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 70 m, 35 kd, 13 c, 11 fp, 2 -
          </note>
          <note>
            För res. 5: 30 v, 11 mp
          </note>
          <note>
            Frånvarande: 24 s, 11 m, 13 v, 7 kd, 5 c, 5 fp, 5 mp
          </note>
          <note>
            Punkt 28 (Kalkning)
          </note>
          <note>
            1. utskottet
          </note>
          <note>
            2. res. 13 (kd)
          </note>
          <note>
            Votering:
          </note>
          <note>
            219 för utskottet
          </note>
          <note>
            35 för res. 13
          </note>
          <note>
            25 avstod
          </note>
          <note>
            70 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 70 m, 29 v, 11 mp, 2 -
          </note>
          <note>
            För res. 13: 35 kd
          </note>
          <note>
            Avstod: 1 v, 13 c, 11 fp
          </note>
          <note>
            Frånvarande: 24 s, 11 m, 13 v, 7 kd, 5 c, 5 fp, 5 mp
          </note>
          <note>
            Punkt 62 (Havsmiljön)
          </note>
          <note>
            1. utskottet
          </note>
          <note>
            2. res. 39 (fp)
          </note>
          <note>
            Votering:
          </note>
          <note>
            268 för utskottet
          </note>
          <note>
            12 för res. 39
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 70 m, 30 v, 36 kd, 13 c, 11 mp,
          </note>
          <note>
            1 -
          </note>
          <note>
            För res. 39: 11 fp, 1 -
          </note>
          <note>
            Frånvarande: 24 s, 11 m, 13 v, 6 kd, 5 c, 5 fp, 5 mp
          </note>
          <note>
            Punkt 97 (Kretsloppsförsäkringar m.m.)
          </note>
          <note>
            1. utskottet
          </note>
          <note>
            2. res. 67 (fp)
          </note>
          <note>
            Votering:
          </note>
          <note>
            269 för utskottet
          </note>
          <note>
            11 för res. 67
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 70 m, 30 v, 36 kd, 13 c, 11 mp,
          </note>
          <note>
            2 -
          </note>
          <note>
            För res. 67: 11 fp
          </note>
          <note>
            Frånvarande: 24 s, 11 m, 13 v, 6 kd, 5 c, 5 fp, 5 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            BoU2 Överföring av fastighetstillbehör
          </note>
          <note>
            Punkt 1 (Lagförslagen)
          </note>
          <note>
            1. utskottet
          </note>
          <note>
            2. res. 1 (m, kd, c, fp)
          </note>
          <note>
            Votering:
          </note>
          <note>
            148 för utskottet
          </note>
          <note>
            131 för res. 1
          </note>
          <note>
            70 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 30 v, 11 mp
          </note>
          <note>
            För res. 1: 69 m, 36 kd, 13 c, 11 fp, 2 -
          </note>
          <note>
            Frånvarande: 24 s, 12 m, 13 v, 6 kd, 5 c, 5 fp, 5 mp
          </note>
          <note>
            Punkterna 2 och 3
          </note>
          <note>
            Kammaren biföll utskottets förslag.
          </note>
          <note>
            AU2 Offentliganställdas bisysslor
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Domares bisysslor)
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            3. res. 2 (mp)
          </note>
          <note>
            Förberedande votering:
          </note>
          <note>
            34 för res. 1
          </note>
          <note>
            11 för res. 2
          </note>
          <note>
            233 avstod
          </note>
          <note>
            71 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            232 för utskottet
          </note>
          <note>
            37 för res. 1
          </note>
          <note>
            11 avstod
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 70 m, 30 v, 13 c, 11 fp, 1 -
          </note>
          <note>
            För res. 1: 35 kd, 1 mp, 1 -
          </note>
          <note>
            Avstod: 1 kd, 10 mp
          </note>
          <note>
            Frånvarande: 24 s, 11 m, 13 v, 6 kd, 5 c, 5 fp, 5 mp
          </note>
          <note>
            KU5 Anslag som regeringen disponerar och fördelar
          </note>
          <note>
            Kammaren biföll utskottets förslag.
          </note>
          <note>
            KU6 Redogörelse för behandlingen av riksdagens skrivelser till
            regeringen
          </note>
          <note>
            Kammaren biföll utskottets förslag.
          </note>
          <note>
            KU12 Riksdagens arbetsformer
          </note>
          <note>
            Punkt 5 (Ledamöternas placering i plenisalen)
          </note>
          <note>
            1. utskottet
          </note>
          <note>
            2. res. 1 (m, kd)
          </note>
          <note>
            Votering:
          </note>
          <note>
            176 för utskottet
          </note>
          <note>
            104 för res. 1
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 2 m, 30 v, 1 kd, 13 c, 11 fp,
          </note>
          <note>
            11 mp, 1 -
          </note>
          <note>
            För res. 1: 68 m, 35 kd, 1 -
          </note>
          <note>
            Frånvarande: 24 s, 11 m, 13 v, 6 kd, 5 c, 5 fp, 5 mp
          </note>
          <note>
            Punkt 8 (Europaparlamentarikers deltagande i riksdagsdebatter)
          </note>
          <note>
            1. utskottet
          </note>
          <note>
            2. res. 2 (fp)
          </note>
          <note>
            Votering:
          </note>
          <note>
            268 för utskottet
          </note>
          <note>
            12 för res. 2
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 70 m, 30 v, 36 kd, 13 c, 11 mp,
          </note>
          <note>
            1 -
          </note>
          <note>
            För res. 2: 11 fp, 1 -
          </note>
          <note>
            Frånvarande: 24 s, 11 m, 13 v, 6 kd, 5 c, 5 fp, 5 mp
          </note>
          <note>
            Punkt 10 (Budgetprocessen)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            250 för utskottet
          </note>
          <note>
            30 för res. 3
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 70 m, 36 kd, 13 c, 11 fp, 11 mp,
          </note>
          <note>
            2 -
          </note>
          <note>
            För res. 3: 30 v
          </note>
          <note>
            Frånvarande: 24 s, 11 m, 13 v, 6 kd, 5 c, 5 fp, 5 mp
          </note>
          <note>
            Punkt 21 (Registrering av ledamöters ekonomiska intressen)
          </note>
          <note>
            1. utskottet
          </note>
          <note>
            2. res. 6 (v, mp)
          </note>
          <note>
            Votering:
          </note>
          <note>
            237 för utskottet
          </note>
          <note>
            43 för res. 6
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 105 s, 70 m, 36 kd, 13 c, 11 fp, 2 -
          </note>
          <note>
            För res. 6: 2 s, 30 v, 11 mp
          </note>
          <note>
            Frånvarande: 24 s, 11 m, 13 v, 6 kd, 5 c, 5 fp, 5 mp
          </note>
          <note>
            Punkt 22 (Regionalt riksdagskontor i Göteborg)
          </note>
          <note>
            1. utskottet
          </note>
          <note>
            2. res. 7 (fp)
          </note>
          <note>
            Votering:
          </note>
          <note>
            260 för utskottet
          </note>
          <note>
            13 för res. 7
          </note>
          <note>
            4 avstod
          </note>
          <note>
            72 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 68 m, 27 v, 35 kd, 13 c, 8 mp, 2 -
          </note>
          <note>
            För res. 7: 1 kd, 10 fp, 2 mp
          </note>
          <note>
            Avstod: 2 v, 1 fp, 1 mp
          </note>
          <note>
            Frånvarande: 24 s, 13 m, 14 v, 6 kd, 5 c, 5 fp, 5 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU3 Fortsatt giltighet av 1952 års tvångsmedelslag och lagen
            om hemlig kameraövervakning
          </note>
          <note>
            Kammaren biföll utskottets förslag.
          </note>
          <note>
            LU1 Underhåll till barn som fyllt 18 år
          </note>
          <note>
            Kammaren biföll utskottets förslag.
          </note>
          <note>
            LU3 Revisorer
          </note>
          <note>
            Punkt 1 (Frågan om privat tillsyn)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            208 för utskottet
          </note>
          <note>
            71 för res. 1
          </note>
          <note>
            70 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 106 s, 30 v, 36 kd, 13 c, 11 fp, 11 mp,
          </note>
          <note>
            1 -
          </note>
          <note>
            För res. 1: 70 m, 1 -
          </note>
          <note>
            Frånvarande: 25 s, 11 m, 13 v, 6 kd, 5 c, 5 fp, 5 mp
          </note>
          <note>
            Punkt 5 (Villkor för godkännande och auktorisation)
          </note>
          <note>
            1. utskottet
          </note>
          <note>
            2. res. 3 (c)
          </note>
          <note>
            Votering:
          </note>
          <note>
            265 för utskottet
          </note>
          <note>
            13 för res. 3
          </note>
          <note>
            1 avstod
          </note>
          <note>
            70 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 69 m, 30 v, 35 kd, 11 fp, 11 mp,
          </note>
          <note>
            2 -
          </note>
          <note>
            För res. 3: 13 c
          </note>
          <note>
            Avstod: 1 kd
          </note>
          <note>
            Frånvarande: 24 s, 12 m, 13 v, 6 kd, 5 c, 5 fp, 5 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            LU4 Internationella frågor om makars och sambors förmögenhetsförhållanden
          </note>
          <note>
            Kammaren biföll utskottets förslag.
          </note>
          <note>
            LU5 Likvidation av aktiebolag m.m.
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Skärpta regler om tvångslikvidation)
          </note>
          <note>
            1. utskottet
          </note>
          <note>
            2. res. 1 ( kd, m)
          </note>
          <note>
            Votering:
          </note>
          <note>
            175 för utskottet
          </note>
          <note>
            104 för res. 1
          </note>
          <note>
            70 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 2 m, 30 v, 1 kd, 13 c, 11 fp,
          </note>
          <note>
            11 mp
          </note>
          <note>
            För res. 1: 68 m, 34 kd, 2 -
          </note>
          <note>
            Frånvarande: 24 s, 11 m, 13 v, 7 kd, 5 c, 5 fp, 5 mp
          </note>
          <note>
            Punkt 3 (Utredning angående verkan av styrelseledamots avgång)
          </note>
          <note>
            1. utskottet
          </note>
          <note>
            2. res. 2 (kd, m)
          </note>
          <note>
            Votering:
          </note>
          <note>
            172 för utskottet
          </note>
          <note>
            108 för res. 2
          </note>
          <note>
            69 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 107 s, 30 v, 13 c, 11 fp, 11 mp
          </note>
          <note>
            För res. 2: 70 m, 36 kd, 2 -
          </note>
          <note>
            Frånvarande: 24 s, 11 m, 13 v, 6 kd, 5 c, 5 fp, 5 mp
          </note>
          <note>
            6 § Handlingsplan för konsumentpolitiken
          </note>
          <note>
            2001-2005
          </note>
          <note>
            Föredrogs lagutskottets betänkande 2001/02:LU2
          </note>
          <note>
            Handlingsplan för konsumentpolitiken 2001-2005
          </note>
          <note>
            (prop. 2000/01:135).
          </note>
          <note type="speaker">
            Anf. 1 BERIT ADOLFSSON (m):
          </note>
          <note>
            Fru talman! Lagutskottets betänkande LU2 gäller en handlingsplan
            för konsumentpolitiken som ska gälla fr.o.m. den 1 januari 2001,
            alltså om en månad och en vecka.
          </note>
          <note>
            Hela 84 olika yrkanden är ställda i detta betänkande. Det visar
            att frågorna är intressanta för politikerna. Jag är inte så säker
            på att medborgarna är lika intresserade. De flesta konsumenter
            vet vad de vill handla och kan ta reda på produktens kvalifikationer,
            och förhoppningsvis finns det några människor kvar som kan säga
            nej till ett erbjudande på grund av att de inte har råd att köpa
            produkten eller tjänsten. Det är för de andra som denna politik
            gäller.
          </note>
          <note>
            Den här är en proposition som bygger på den parlamentariska utredningen
            Starka konsumenter i en gränslös värld. Som bekant delade jag
            inte majoritetens slutsatser mer än på en punkt, nämligen den
            som skulle göra konsumenten stark, dvs. utbildning. Det var betecknande
            nog den enda som regeringen inte anammade.
          </note>
          <note>
            Min uppfattning är att konsumenten som individ kan bli stark,
            säker och trygg i sin köpsituation endast genom att öka sin egen
            kunskap. Statens ansvar är att skapa klara regler som vanliga
            medborgare kan förstå utan juridisk expertis. För dem som har
            handikapp, fysiska eller psykiska, eller av andra skäl inte kan
            ta till sig information finns andra vägar till stöd och hjälp.
          </note>
          <note>
            Om en vuxen normalbegåvad människa överbeskyddas och inte får
            göra sina egna misstag hindras den från att utvecklas och lära
            sig och därmed även från att träna på att bli bättre. Hur skulle
            det se ut om föräldrar aldrig gav barnen en chans att lära sig
            att stå för sina egna handlingar? Då skulle de förbli barn och
            behöva föräldrarnas skydd hela livet. Sådant är inte livet, och
            sådan bör inte heller konsumentpolitiken vara.
          </note>
          <note>
            Ja, det framgår med all önskvärd tydlighet att jag har en annan
            uppfattning än majoriteten i utskottet, och det är jag i min fulla
            rätt till. Det är det som är demokrati. Jag lyssnade på morgonandakten
            i förra veckan. Nu får man inte kalla det för andakt utan för
            betraktelse. Den var en hyllning till den envisa människan. En
            envis människa är den som har en ståndpunkt och vågar stå för
            den. Det är en människa som har civilkurage nog att stå emot den
            gängse uppfattningen och som vågar lyssna på sin övertygelse.
            Enligt den definitionen är jag envis i min övertygelse om att
            detta är helt fel väg att gå för att få starka konsumenter.
          </note>
          <note>
            När jag nu har lämnat min varudeklaration går jag över till de
            reservationer som Moderata samlingspartiets representanter i utskottet
            har lämnat till det här betänkandet.
          </note>
          <note>
            Det är reservation 1, som jag yrkar bifall till. Vi vill att
            den princip som ska ligga till grund för all politik, inklusive
            konsumentpolitiken, ska vara att kunden alltid har rätt och att
            det är den enskilde som ska göra sitt val och tryggt kunna förlita
            sig på sin egen kunskap, sunda lagar och en lyhörd och ansvarstagande
            marknad. Regeringen minskar i realiteten den verkliga konsumentmakten
            genom att gå in och styra och ställa.
          </note>
          <note>
            Reservation 2 gäller målen för konsumentpolitiken. Bland de delmål
            som regeringen sätter upp vill vi att det femte, kunskapsmålet,
            ska sättas främst, eftersom det är en förutsättning för att de
            andra målen ska kunna nås. Det är det enskilda mål som skulle
            kunna göra att de andra konsumentinsatserna blir onödiga. Därigenom
            skulle de avsatta resurserna, både personella och ekonomiska,
            kunna användas på andra områden som har stora brister.
          </note>
          <note>
            Även hushållningsmålet skulle bli uppfyllt om människor lärde
            sig att sköta sin egen ekonomi, lärde sig av sina misstag och
            framför allt lärde sig att avstå från det som de inte har råd
            till. Det har generation efter generation fått lära sig, och jag
            är rädd att den enkla principen inte gäller i dag. Det visar den
            diskussion som finns om den s.k. överskuldsättningen.
          </note>
          <note>
            En skuld är ett tecken på att någon har köpt eller gjort någonting
            som den egentligen inte hade råd till.
          </note>
          <note>
            Dumma saker gör alla någon gång i livet, och för det mesta får
            man stå sitt kast och lära sig av det. Om nu någon annan ska betala
            mina skulder, någon som inte ens har haft nytta av produkten,
            vart leder det?
          </note>
          <note>
            Reservation 4 rör kommunal konsumentverksamhet. Vi anser inte
            att offentligt finansierade konsumentrådgivare är det bästa sättet
            att använda skattemedel eller att hjälpa konsumenterna. Det finns
            förslag i utredningen om att genom lagstiftning tvinga alla Sveriges
            kommuner att inrätta konsumentvägledning. Där gick regeringen
            på vår linje, dvs. att det ska bygga på frivillighet. Ibland är
            regeringen riktigt förståndig!
          </note>
          <note>
            Vår nästa reservation, nr 7, handlar om konsumentundervisning,
            och det har jag redan talat om. Vi vill att skolungdomar ska ges
            möjlighet att lära sig privatekonomi på ett konkret och praktiskt
            sätt i grundskolan och att privatekonomi bör vara ett möjligt
            tillvalsämne i gymnasieskolan.
          </note>
          <note>
            Reservation nr 9 gäller ideella organisationer. Vi anser att
            statens insatser inte ska ökas, utan gradvis tonas ned för att
            konsumentsammanslutningar av olika slag ska kunna bildas, växa
            och ta på sig större uppgifter.
          </note>
          <note>
            Det finns flera sidor på Internet att tillgå kostnadsfritt, bl.a.
            Consumer Intelligence och Spara Pengar, men dessa underkänns eftersom
            de betjänar båda kontrahenterna i vad som kallas marknaden.
          </note>
          <note>
            Fru talman! Reservation nr 11 gäller produktsäkerhetslagens tillämpningsområde.
            Den lagen är ett stöd och ett skydd för konsumenterna. Den kringgärdar
            produktion av tjänster och varor, så att säkerhet och kvalitet
            upprätthålls.
          </note>
          <note>
            På ett område finns ingen säkerhet för de tjänster som erbjuds,
            nämligen inom offentlig verksamhet, t.ex. sjukvård, skola och
            omsorg. Dit kan man gå, men inte få rättelse. I den verksamheten
            kan tjänster skada utan att produktsäkerhetslagen gäller.
          </note>
          <note>
            Det gäller t.ex. inom det område där den enskilde är särskilt
            svag, ofta i dubbel bemärkelse, i förhållande till sin motpart,
            nämligen inom den offentliga sjukvården. Där har man sitt eget
            försäkringssystem, där sker tillsynen i egen regi och där hänger
            man ut den enskilda anställda genom ett prickningssystem.
          </note>
          <note>
            Var finns producentens ansvar, och var gömmer sig de verkligt
            ansvariga?
          </note>
          <note>
            Massmedierna har uppmärksammat att alltfler patienter har fått
            en behandling som de inte har förväntat sig, om de har fått någon
            alls. I många fall, alltför många, har vården skadat dem. Många
            patienter är oroliga, och den stressade personalen får ofta klä
            skott för missnöjet.
          </note>
          <note>
            Vi moderater har länge drivit frågan om att utvidga produktsäkerhetslagen.
            Redan vid behandlingen i riksdagen 1988/89 framhöll vi att lagen
            också måste omfatta varor och tjänster som erbjuds i offentlig
            verksamhet. Stegvis har vår inställning fått ett allt bredare
            stöd. Den stora fördelen med att utvidga produktsäkerhetslagen
            till offentlig verksamhet är att lagen därigenom bättre skulle
            kunna fungera som en garanti och därmed stärka konsumentskyddet
            när konsumenten, förhoppningsvis tillfälligt, kallas för patient.
          </note>
          <note>
            Inom EU pågår ett omfattande arbete inom det konsumentpolitiska
            området. Regeringen, som smickrar sig med att vara föregångare,
            borde gå i bräschen även för att medborgarna ska ha samma rättigheter
            hos sjukvården som hos skomakaren.
          </note>
          <note>
            Den sista reservationen, fru talman, nr 12, gäller forskning
            på det konsumentpolitiska området. Bakgrunden är att detta politiska
            område enligt regeringen inte tillhör någon speciell akademisk
            disciplin. Det är lätt ordnat genom att lägga det på en disciplin,
            t.ex.
          </note>
          <note>
            beteendevetenskap, eftersom man ändå ska ta reda på vad människor
            gör med de pengar som de har kvar när skatten är betald. Man vill
            också påvisa de påfrestningar för enskilda hushåll som samhälleliga
            strukturförändringar orsakar, och man vill belysa hur skadlig
            en snabb samhällsutveckling är för konsumenterna.
          </note>
          <note>
            I våras skapades ett centrum för konsumentvetenskap, och enligt
            resonemangen inom kommittén ska detta sedan bli en egen vetenskaplig
            disciplin. Det finns storslagna ambitioner om att detta ska blomma
            ut till ett europeiskt institut för konsumentforskning.
          </note>
          <note>
            Nu föreslås att detta centrum ska få den blygsamma summan av
            3,7 miljoner för att komma i gång. Därefter, fast det står inte
            i propositionen, ska bidrag ur det allmänna forskningsanslaget
            öronmärkas till detta specialområde. Efter en uppbyggnadsperiod
            uppskattas medelsbehovet till 15 miljoner per år, och det bör
            vara garanterat för en period om minst sex år. En omfördelning
            av forskningsresurser till förmån för konsumentforskning ska alltså
            ske på andra forskningsområdens bekostnad.
          </note>
          <note>
            Vi anser att forskningen ska vara fri. Detaljstyrning med krav
            på ökad samhällsnytta av det ena eller andra slaget begränsar
            den akademiska friheten och riskerar dessutom att få motsatt verkan.
            Forskning är naturligtvis centralt på ett sådant område som konsumentpolitiken,
            där mycket är politisk ideologi, men en fri forskning har bättre
            förutsättningar att lyckas.
          </note>
          <note>
            Statens mål bör därför vara att skapa förutsättningar för utveckling
            och bibehållande av starka och självständiga forskningsinstitutioner.
          </note>
          <note>
            Med detta, fru talman, har jag gått igenom det digra antalet
            av reservationer mot innehållet i detta betänkande. Jag vill upprepa
            att jag yrkar bifall endast till reservation 1; detta för tids
            vinnande. Jag står naturligtvis bakom alla våra reservationer.
          </note>
          <note type="speaker">
            Anf. 2 KJELL ELDENSJÖ (kd):
          </note>
          <note>
            Fru talman! Jag vill börja med att yrka bifall till reservation
            nr 3.
          </note>
          <note>
            Propositionen som behandlas i detta betänkande handlar om en
            handlingsplan för konsumentpolitiken
          </note>
          <note>
            2001-2005, en övergripande plan med vida målinriktningar som
            också visar på många frågeställningar som är under behandling.
            Det kan därför förväntas att regeringen successivt efterhand kommer
            med flera specificerade förslag inom olika delområden inom konsumentpolitiken.
            Kristdemokraterna kommer givetvis att noga följa utvecklingen
            och, då vi finner det påkallat, genom motioner eller på annat
            sätt aktualisera frågor inom handlingsplanens ram.
          </note>
          <note>
            Regeringen har som underlag för propositionen bl.a. haft betänkanden
            från konsumentpolitiska kommittén och också till stora delar lagt
            fram förslag i linje med dessa, men också i ett antal fall varit
            lyhörd för bl.a. vår reservants synpunkter i kommittébetänkandet,
            vilket vi så klart tycker är bra.
          </note>
          <note>
            Vi har från Kristdemokraterna inget att invända mot de fem huvudmål
            för konsumentpolitik som föreslagits, dvs. inflytandemålet, hushållningsmålet,
            säkerhetsmålet, miljömålet och kunskapsmålet.
          </note>
          <note>
            Fru talman! Från bl.a. Synskadades Riksförbund har det dock förts
            fram förslag om att ett sjätte huvudmål borde ha funnits med,
            nämligen tillgänglighet och användbarhet för funktionshindrade
            konsumenter. Vi kristdemokrater tycker att det finns en stor relevans
            i ett sådant sjätte huvudmål och har därför i en motion lagt ett
            yrkande om detta.
          </note>
          <note>
            Det är klart att det kan invändas att redan med den nu lagda
            planen ska tillgänglighet och användbarhet för alla, också funktionshindrade,
            ses som inkluderade i planen. Detta är lätt att säga, men det
            ska också efterföljas och hela tiden finnas med i det konsumentpolitiska
            utvecklingsarbetet. Därför hade det varit bra att speciellt poängtera
            de funktionshindrades rättmätiga krav genom ett huvudmål också
            i den konsumentpolitiska handlingsplanen.
          </note>
          <note>
            Det kan också invändas, precis som utskottet gör i betänkandet,
            att de funktionshindrades krav redan finns beaktade genom besluten
            i handikappbetänkandet våren 2000. Det är naturligtvis bra att
            handikappolitiken inkluderar alla typer av problem för funktionshindrade,
            också problem som finns för funktionshindrade som konsumenter.
            Men vi menar att det hade varit en styrka och ett uttalat fullföljande
            av handikappbetänkandets mening att också starkt markera dessa
            frågors angelägenhet genom att föra fram dem som ett huvudmål
            i konsumentpolitiken, ett synsätt som jag i alla fall har uppfattat
            har stöd även hos Sveriges konsumentråd.
          </note>
          <note>
            Vi kristdemokrater har därför reserverat oss till förmån för
            ett sådant sjätte huvudmål, en reservation som jag redan inledningsvis
            yrkade bifall till.
          </note>
          <note>
            Fru talman! Kristdemokraterna noterar med tillfredsställelse
            att regeringen, som jag tidigare nämnde, i propositionen beaktat
            den reservation i kommitténs slutbetänkande där vår representant
            finns med. Vi tycker således att det är bra att regeringen inte
            föreslår att en konsumentvägledning ska vara en obligatorisk uppgift
            utan frivillig. Vi tycker att det är viktigt att den kommunala
            självstyrelsen får råda. Vi vill att lösningarna vad beträffar
            konsumentvägledning ska kunna skilja sig i olika kommuner eftersom
            behoven och förutsättningarna kan se så olika ut. Genom frivillig
            konsumentvägledning kan också andra finansieringsformer utvecklas,
            t.ex. genom ett aktivt samarbete med det lokala näringslivet och
            fristående konsumentorganisationer.
          </note>
          <note>
            När det gäller kommitténs förslag att inrätta ett konsumentdepartement
            tycker vi liksom regeringen att något sådant departement inte
            behövs. Vi anser att det redan nu bör finnas kapacitet inom Regeringskansliet
            för analys och relevant behandling av konsumentfrågorna och stöder
            därför i stället förslaget att bilda ett råd för konsumentfrågor
            i Regeringskansliet till vilket, som det står i propositionen,
            företrädare för de organisationer och myndigheter som har störst
            anknytning till konsumentfrågor bör inbjudas att delta.
          </note>
          <note>
            I motsats till vad kommittén föreslagit är vi också överens med
            regeringen om att konsumentkunskap inte ska göras till ett obligatoriskt
            ämne i gymnasiet.
          </note>
          <note>
            Konsumentrelaterade problem och frågeställningar kan, utöver
            i ämnet hemkunskap, även belysas i de redan obligatoriska ämnena,
            t.ex. matematik, samhällskunskap osv. Men vi anser också att det
            är viktigt att ungdomar får ökade kunskaper i grundläggande konsumentkunskap
            och att detta bör återspeglas i en utökning av denna undervisning
            i redan befintliga ämnen.
          </note>
          <note>
            Fru talman! När det gäller de föreslagna delmålen är de ganska
            breda och allmänt hållna. Därför är det inte heller speciellt
            svårt att ställa sig bakom dessa:
          </note>
          <note>
            vägledning, information och utbildning, ideella organisationers
            ökande inflytande och starkare ställning för konsumenterna på
            de finansiella marknaderna, för att nu nämna några av de åtta
            delmålen.
          </note>
          <note>
            Alla delmålen är ju angelägna att arbeta med och täcker in väldigt
            mycket av sådant som är viktigt för konsumenterna. Jag tänker
            inte i någon större omfattning beröra delmålen, men jag vill ta
            upp några punkter som faller in under dessa, och samtidigt nämna
            ställningstaganden till några motionskrav.
          </note>
          <note>
            Först vill jag dock konstatera att många av motionskraven redan
            på olika sätt är under behandling av regeringen och i EU och därför
            avslås i betänkandet.
          </note>
          <note>
            I en kristdemokratisk motion som kan sorteras in under delmålet
            vägledning, information och utbildning begär motionären ett tillkännagivande
            om att regeringen bör utreda om annat kött än nötkött kan ursprungsmärkas
            på samma sätt som detta. I dag finns ju frivillig ursprungsmärkning,
            men just märkning av olika slag av kött är en så angelägen fråga
            för många människor i Sverige att vi borde kunna gå före och åtminstone
            undersöka möjligheten att införa obligatorisk märkning, även om
            det pågår ett EU-arbete.
          </note>
          <note>
            Alldeles nyligen har vi fått veta att märkning av fisk ska införas
            genom EU-beslut. Märkning av de olika köttslagen känns minst lika
            angeläget med tanke på all uppståndelse runt djursjukdomar, svältfödda
            djur, antibiotikaanvändning, långa djurtransporter och mycket
            annat.
          </note>
          <note>
            När det gäller konsumentskyddet på området distansförsäljning
            och finansiella tjänster så är det naturligtvis angeläget att
            det stärks. Nu har ju dels regeringen tillsatt en särskild utredare
            med uppgift att kartlägga och analysera frågor om konsumentskyddet
            vid finansiell rådgivning, dels pågår ett arbete inom
          </note>
          <note>
            EU som har kommit ganska långt. Därför tycker vi att det är rimligt
            att avvakta vad dessa olika aktiviteter kommer fram till.
          </note>
          <note>
            Vi anser att det är viktigt att konsumenträtt och konsumentmakt
            ska stärkas vad gäller offentligt finansierade och styrda verksamheter
            som sjukvård, utbildning, barnomsorg osv. Ett led i detta är att
            låta konsumenttjänstlagen och konsumentköplagen utvidgas till
            att även omfatta dessa verksamheter. Det har aviserats att studier
            ska göras av effekterna för konsumenterna av att nya marknader
            öppnats för konkurrens. Vi vill avvakta dessa studier och har
            därför nöjt oss med att tillsammans med Moderaterna och Centerpartiet
            endast lägga fram ett särskilt yttrande.
          </note>
          <note>
            Kristdemokraterna har också ett motionsyrkande som handlar om
            att det i det standardiseringsarbete som rör konsumentområdet
            ska tas hänsyn till användbarhet och tillgänglighet för funktionshindrade
            konsumenter vid utformning av standarder för såväl produkter som
            tjänster. Det här motionsyrkandet skulle då kunna gå in i begreppet
            produktsäkerhet i propositionens delmål.
          </note>
          <note>
            Det här är som vi ser det en mycket angelägen fråga. Det har
            under behandlingen av motionen dock framkommit att i särskilda
            arbetsgrupper inom SIS
          </note>
          <note>
            och andra standardiseringsorgan bevakas och beaktas de funktionshindrades
            synpunkter och intressen. Det betonas också i betänkandet vikten
            av att de kunskaper och erfarenheter som handikapporganisationerna
            besitter tas till vara och får komma till uttryck i standardiseringsarbetet,
            och vidare att utskottet förutsätter att regeringen noga följer
            frågan och överväger vilka ytterligare insatser som bör komma
            till stånd. Vi har därför nöjt oss med endast ett särskilt yttrande
            när det gäller detta motionsyrkande.
          </note>
          <note>
            Därmed, fru talman, är jag klar med mitt anförande.
          </note>
          <note type="speaker">
            Anf. 3 VIVIANN GERDIN (c):
          </note>
          <note>
            Fru talman! Dagens konsumtionsutbud ställer stora krav på konsumenterna
            för att de ska kunna göra rätt val anpassat till plånbok, funktion
            och miljö. En av grundförutsättningarna för att människor ska
            kunna göra ett bra val är att de får god information inför sina
            köp. Att redan i grundskolan ge barn och ungdomar bra konsumentundervisning
            är en mycket viktig förberedelse inför vuxenlivet. Konsumentundervisning
            som ges i skolan ska vara ett naturligt inslag och bör därför
            brytas ned på ämnesområden och i princip finnas med i varje ämne.
            Hushållning med resurser, återvinning och källsortering bör gå
            som en grön tråd genom undervisning och information.
          </note>
          <note>
            Centerpartiet har länge arbetat för att en konsekvent märkning
            av livsmedel ska komma till stånd, tyvärr utan stöd i riksdagen.
            En konsekvent märkning av livsmedel avseende produktionsland,
            produktionsmetoder, förekomsten av genmodifierade produkter, antibiotika,
            hormoner, bestrålning, färgämnen och andra tillsatser bör införas.
          </note>
          <note>
            Sammantaget kan sägas att konsumentmakten är beroende av en väl
            fungerande märkning av livsmedel. Detta gäller naturligtvis även
            i mycket hög grad halvfabrikat och färdigmat. Ekologisk odling
            kan också gynnas av att konsumenterna ställer krav på den mat
            de köper. Genom att fler konsumenter väljer ekologiska livsmedel
            kan produktionen öka och priserna sjunka på dessa produkter.
          </note>
          <note>
            Nya trender där allt mindre tid ägnas åt att laga mat ställer
            krav på livsmedelsmarknaden och människors möjligheter att genom
            märkning göra upplysta val. Väl utbildade och kritiska konsumenter
            är någonting positivt för hela livsmedelssektorn, eftersom de
            i nästa led medverkar till att seriösa producenter gynnas.
          </note>
          <note>
            Jag yrkar bifall till vår reservation nr 6.
          </note>
          <note>
            Så om ideella organisationer. Frågan om sund och säker mat löses
            inte enbart genom myndigheter och lagstiftning, utan det måste
            även till starka civila konsumentorganisationer som kan driva
            på utvecklingen. Genom att man låter konsumenter i samverkan axla
            ett större ansvar växer engagemanget underifrån.
          </note>
          <note>
            Centerpartiet anser därför att det bör undersökas om en del av
            pengarna till Konsumentverket kan omfördelas för att stödja konsumenternas
            egna organisationer. Regeringen måste bli bättre på att ta till
            vara det som finns hos de ideella organisationerna, folkrörelserna
            och naturligtvis den enskilda individen.
          </note>
          <note>
            Regeringens förslag att tillsätta en arbetsgrupp som ska lämna
            förslag till hur organisationerna ska ges ökat inflytande avstyrker
            vi. Det finns ingen anledning att utöka myndighetsinsatserna.
            Vi föreslår att medborgarna själva ska få mer att säga till om.
            I
          </note>
          <note>
            betänkandet finns ett inflytandemål. Vi i Centerpartiet har för
            avsikt att genom våra förslag öka människors inflytande. Vi uppmanar
            regeringen att ge människor och organisationer förtroendet att
            själva komma med förslag.
          </note>
          <note>
            Med anledning härav yrkar jag bifall till reservation 10.
          </note>
          <note>
            När det gäller etisk märkning har Centerpartiet i en motion yrkat
            på att även textilier ska ha en tydlig märkning av vilka produktionsmetoder
            som använts. I
          </note>
          <note>
            dag märks endast kläder med tillverkningsland. Det är oroande
            rapporter som påvisar att textilier kan innehålla restprodukter
            dels av bekämpningsmedel som används vid odling av råvaran, dels
            även farliga färgämnen m.m. De som kommit i kontakt med textilierna
            har drabbats av hudutslag. Vi anser att Sverige inom EU måste
            arbeta för att alla textilier ska miljömärkas. Det fanns tidigare
            en sådan lag men den upphörde att gälla 1993 då den ansågs vara
            ett handelshinder inom EU. Frågan bör åter bli aktuell på
          </note>
          <note>
            EU-nivå med hänvisning till larmrapporterna.
          </note>
          <note>
            Angående nya marknader kan man säga att alltfler verksamhetsområden
            inom den offentliga sektorn avknoppas och privatiseras, främst
            tjänstesektorn. Det betyder att likartade tjänster erbjuds konsumenterna
            såväl från den privata som från den offentliga sektorn, men konsumenterna
            kan inte på några civilrättsliga grunder ifrågasätta felaktigheter
            som begåtts av den offentliga sektorns företrädare. Konsumentmakten
            skulle kunna stärkas betydligt om konsumenttjänstlagen utvidgades
            till att även gälla tjänster som utförs i offentlig regi.
          </note>
          <note>
            Vi har valt att inte reservera oss i denna fråga, utan vi nöjer
            oss med ett särskilt yttrande, detta beroende bl.a. på att man
            inom EU-kommissionen senast den 1 januari 2003 kommer att rapportera
            om vilka behov som finns och åtgärder som man inom EU
          </note>
          <note>
            avser att vidta inom tjänstesektorn.
          </note>
          <note>
            Centerpartiet har lagt en motion med krav på ett sjätte konsumentmål
            angående de funktionshindrade.
          </note>
          <note>
            Men efter utskottsbehandlingen, där det framkom att konsumentpolitiken
            för funktionshindrade anses ingå och tillgodoses i de nationella
            målen för de funktionshindrade, har vi därför valt att inte fullfölja
            motionsyrkandet. Utskottet antog så sent som våren 2001
          </note>
          <note>
            de nationella målen, och riksdagen har också prioriterat att
            arbeta med tre arbetsområden där handikapperspektivet ingår. Med
            den redogörelsen i utskottet nöjer vi oss.
          </note>
          <note>
            För övrigt instämmer Centerpartiet i utskottsmajoritetens förslag
            rörande de konsumentpolitiska målen, kommunal konsumentverksamhet
            och konsumentforskning.
          </note>
          <note type="speaker">
            Anf. 4 KARIN JEPPSSON (s):
          </note>
          <note>
            Fru talman! Ledamöter och åhörare! Konsumentpolitiken är en del
            av välfärden. Det är självklart för mig som socialdemokrat. En
            aktiv och verkningsfull konsumentpolitik är lönsam för den enskilde,
            för näringsidkaren och för samhället.
          </note>
          <note>
            Det är inget gammalt politiskt område och har heller inte blivit
            upplyft av stora flertalet, ett område som tyvärr inte åtnjuter
            den status det borde ha. Men trots det påstår jag att detta är
            ett område som vi måste arbeta aktivt med. Det vi, som enskilda
            individer, tjänar på en aktiv konsumentpolitik kan många gånger
            uppväga en sämre löneutveckling, dvs. att det ger mer pengar i
            plånboken. Om vi gör felaktiga köp, om det gäller varor eller
            tjänster, kostar det en massa pengar och ger problem helt i onödan.
          </note>
          <note>
            Näringsidkare som har respekt för mig som enskild konsument tjänar
            på det genom att mitt förtroende för henne eller honom ökar. En
            välutbildad, stark konsument klarar sig själv, vilket gagnar henne
            eller honom och den seriösa näringsidkaren. Rätt köp gör att jag
            som konsument slipper dyra kostnader för dåliga produkter.
          </note>
          <note>
            Alla tjänar på att en näringsidkare är seriös. Alla tjänar på
            en stark konsument.
          </note>
          <note>
            Överskuldsättning, som många konsumenter drabbas av, kan vara
            personliga katastrofer som i slutändan kan kosta samhället mycket
            pengar. Det kostar också näringsidkarna stora summor.
          </note>
          <note>
            Fru talman! Ibland känns det som att vissa partier anser att
            det finns murar mellan konsumenten, näringsidkaren och samhället.
            Så är det inte och kan heller aldrig bli. Dels är de olika aktörerna
            beroende av varandra, dels tillhör vi alla minst två av dessa
            grupper. Flera tillhör alla tre grupperna.
          </note>
          <note>
            En fråga som inte precis har den högsta statusen bland våra politiska
            områden har trots allt en otroligt stor betydelse för var och
            en av oss i vardagen. De fem mål som vi numera har att ta ställning
            till känns väldigt relevanta.
          </note>
          <note>
            Inflytandemålet innebär att konsumentens ställning och inflytande
            på marknaden ska stärkas. Som konsument vill jag ha ett starkt
            inflytande över den s.k. marknaden. Jag vill inte känna att jag
            inte vet vad jag ska handla.
          </note>
          <note>
            Hushållningsmålet innebär att hushållen ska ha goda möjligheter
            att utnyttja sina ekonomiska och andra resurser effektivt. För
            många är resursbristen i första hand brist på pengar. Då gäller
            det att få pengarna att räcka till. Det är nog så besvärligt i
            en tid när utbudet bara ökar. För andra är resursbristen främst
            beroende på att tiden inte räcker till. Då är det viktigt att
            slippa springa runt och jämföra och kontrollera allt jag behöver
            köpa om jag inte vågar lita på marknaden.
          </note>
          <note>
            Säkerhetsmålet innebär att konsumenternas hälsaoch säkerhet ska
            skyddas. Om jag köper varor eller tjänster vill jag också vara
            säker på att de inte är skadliga vare sig för mig, för familjen
            eller för någon annan.
          </note>
          <note>
            Miljömålet innebär att sådana konsumtions- och produktionsmönster
            ska utvecklas som minskar påfrestningarna på miljön och bidrar
            till en långsiktigt hållbar utveckling. I dag är de flesta införstådda
            med att våra produktionsmönster liksom våra konsumtionsmönster
            påverkar miljön. Det är viktigt att de inte utarmar vårt jordklot.
            Det är viktigt att vi kan välja varor som är skonsamma mot miljön,
            bra varor som är märkta, så att jag lätt kan välja är viktigt.
          </note>
          <note>
            Kunskapsmålet innebär att konsumenten ska ha tillgång till god
            vägledning, information och utbildning. Det är det nya målet,
            och det känns mycket bra att det är med. För att vi ska kunna
            utnyttja allt som en aktiv konsument behöver är det viktigt att
            vi har tillgång till en bra utbildning, att vi har tillgång till
            god vägledning och att vi har tillgång till bra information. Det
            står numera med i propositionen och i lagutskottets betänkande
            som vi ska behandla i dg.
          </note>
          <note>
            Med glädje yrkar jag bifall till det målet.
          </note>
          <note>
            Utskottet ställer sig också bakom följande delmål som finns i
            propositionen:
          </note>
          <note>
            · Vägledning, information och utbildning till konsumenterna ska
            vidareutvecklas.
          </note>
          <note>
            · Ideella organisationer ska ges möjligheter till ökat inflytande
            i konsumentpolitiken.
          </note>
          <note>
            · Konsumenten ska ges en starkare ställning på de finansiella
            marknaderna.
          </note>
          <note>
            · Arbetet med produktsäkerhet och marknadskontroll, särskilt
            när det gäller barns säkerhet, ska förstärkas.
          </note>
          <note>
            · Konsumentforskningen ska stödjas.
          </note>
          <note>
            · Konsumenterna ska ges förbättrad information om priser.
          </note>
          <note>
            · Konsumenterna ska ges bättre förutsättningar att agera på nyligen
            konkurrensutsatta marknader.
          </note>
          <note>
            · Miljömärkningen och den etiska märkningen ska få större spridning.
          </note>
          <note>
            Här har vi poängterat att vi vill veta om regeringen tänker ändra
            i dessa delmål. Med andra ord vill vi ha möjlighet att påverka
            dessa i så fall.
          </note>
          <note>
            Propositionen har föregåtts av en utredning med många bra förslag.
            Alla förslag finns inte med i propositionen, men de flesta finns
            beaktade på så sätt att det ska tillsättas utredningar för att
            man ska kunna verkställa förslagen. Den stora bristen med utredningen
            var att tiden var för knapp. Därför är det nödvändigt att titta
            vidare på en hel del områden.
          </note>
          <note>
            Det här var en liten inledning om vikten av en aktiv konsumentpolitik.
            Det finns ett parti som skiljer ut sig i väldigt stor utsträckning
            i synen på vad som menas med god konsumentpolitik, och det är
            moderaterna. Moderaternas syn är att alla ska klara sig själva
            och att marknaden är självsanerande. Om det ändå vore så väl!
          </note>
          <note>
            Berit Adolfsson inledde sitt anförande med att säga att moderaterna
            skiljer sig väldigt mycket från oss övriga partier, och det håller
            jag med om. Berit
          </note>
          <note>
            Adolfssons uppfattning är att det är en rättighet som man har
            i en fri demokrati. Det är det som stimulerar den fria demokratin,
            att vi har olika uppfattningar. Att vi kan diskutera olika uppfattningar
            är också det som gör att riksdagsuppdraget är så roligt. Det är
            nästan det enda som jag och Berit Adolfsson är överens om.
          </note>
          <note>
            Sedan har jag en fråga till Viviann Gerdin. Jag blev lite orolig.
            Plötsligt verkar det som att Centerpartiet är på väg att närma
            sin moderaternas syn på konsumentpolitiken. Det kan väl ändå inte
            vara möjligt. I så fall blir jag väldigt besviken.
          </note>
          <note>
            Fru talman! Tyvärr krävs det en hel del regleringar och stöd
            från samhällets sida för att detta ska fungera. Att samhällets
            stöd till konsumentpolitiken skulle vara ett uttryck för planekonomi
            och förmyndarmentalitet känns främmande för mig som socialdemokrat.
            Med andra ord: Min och Berit Adolfssons syn på konsumentpolitiken
            skiljer sig mycket åt.
          </note>
          <note>
            Enligt Berit Adolfssons syn kan jag som konsument inte kan göra
            ett fritt val. Det är befängt. Att det skulle innebära att jag
            fråntas min konsumentmakt känns lika främmande. Kan verkligen
            Berit Adolfsson på fullt allvar hävda att mitt fria val är begränsat
            på grund av att vi har ett starkt konsumentverk?
          </note>
          <note>
            Hur många hyllmeter varor finns det inte i våra varuhus? Hur
            många olika sorters tvättmedel, mjöl och strumpor finns det välja
            mellan? Nog finns det så mycket att det räcker när jag ska välja.
          </note>
          <note>
            Vad beträffar reservationerna som handlar om kunskapsmålet vill
            jag yrka avslag till dessa, inte för att jag inte tycker att det
            är ett viktigt mål, utan därför att målen inte är rangordnade.
            Det är fem jämställda mål och det är bra. Ska vi rangordna målen
            blir det svårt att veta vilket mål som ska vara tvåa, trea osv.
          </note>
          <note>
            Jag yrkar avslag på reservationerna 1,2 och 15.
          </note>
          <note>
            Ett annat krav som finns i reservation 3 av kristdemokraterna
            handlar om att funktionshindrades situation ska uppmärksammas
            i ett eget mål. Det kan verka bra, om vi inte vill att den handlingsplan
            för handikappolitiken som vi antog för cirka ett och ett halvt
            år sedan ska följas.
          </note>
          <note>
            Vi har beslutat att följande mål ska gälla för handikappolitiken:
          </note>
          <note>
            · Det ska finnas en samhällsgemenskap med mångfald som grund.
          </note>
          <note>
            · Samhället ska utformas så att människor med funktionshinder
            i alla åldrar blir fullt delaktiga i samhällslivet.
          </note>
          <note>
            · Det ska vara jämlikhet i levnadsvillkor för flickor och pojkar,
            kvinnor och män med funktionshinder.
          </note>
          <note>
            Det är viktigt att vi arbetar mot de målen, och inte fortsätter
            att göra samhället otillgängligt för de personer som drabbats
            av någon form av funktionshinder.
          </note>
          <note>
            Förutom detta har numera Konsumentverket en viktig roll i det
            här arbetet som sektorsmyndighet.
          </note>
          <note>
            Jag vill dock understryka att vi socialdemokrater har arbetat
            och arbetar för att samhället ska bli tillgängligt för alla.
          </note>
          <note>
            Jag yrkar avslag på reservationen.
          </note>
          <note>
            Märkningsfrågorna är ständigt aktuella. Som det går att läsa
            både i propositionen och i vårt betänkande pågår det mycket inom
            det här området. I årets budgetproposition står att säkra livsmedel
            är ett prioriterat område, och inom EU pågår ett lagstiftningsarbete
            som stämmer väl överens med det som krävs i motionerna. Det känns
            rätt att se vad som kommer ut av det. Blir inte resultatet acceptabelt
            finns det all anledning att återkomma i frågan.
          </note>
          <note>
            Jag yrkar avslag på reservationerna 5 och 6.
          </note>
          <note>
            Reservationerna som behandlar de ideella organisationerna kan
            avslås därför att det i dag finns alla möjligheter för de frivilliga
            organisationerna att arbeta aktivt i den riktning som de själva
            önskar. Det avsätts mera pengar till dessa organisationer - jag
            tänker då på de 10 miljoner som avsatts till ett ungdomsprojekt.
            Från utskottets sida anser vi också att det bör övervägas om det
            ekonomiska stödet kan öka.
          </note>
          <note>
            Vi är på intet sätt oense om behovet av de frivilliga organisationernas
            arbete. Det är ett oerhört viktigt komplement till både Konsumentverkets
            och konsumentvägledarnas arbete.
          </note>
          <note>
            Jag yrkar avslag på reservationerna 9 och 10
          </note>
          <note>
            Moderaternas syn på offentliga engagemanget i konsumentpolitiken
            har jag redan berört, och jag delar inte alls deras syn.
          </note>
          <note>
            Produktsäkerhetslagen har diskuterats vid alla tidigare konsumentpolitiska
            debatter. Frågan är viktig, men fortfarande finns det speciallagar
            som täcker sådana offentliga tjänster som det handlar om. Det
            som har tillkommit är att vissa tjänster avreglerats, och det
            får till följd att även här finns det mer att göra. Därför säger
            regeringen i propositionen att produktsäkerhetsarbetet behöver
            förstärkas på flera punkter och att en översyn bör göras av den
            svenska lagstiftningen på produktsäkerhetsområdet i samband med
            genomförandet av det nya produktsäkerhetsdirektivet. Visar det
            sig att det behövs skärpningar utgår utskottsmajoriteten ifrån
            att regeringen tar initiativ till det.
          </note>
          <note>
            Jag yrkar avslag på reservation 11.
          </note>
          <note>
            Etisk märkning tas upp i reservation 13 av Moderaterna. Den yrkar
            jag avslag på. Både den etiska märkningen och miljömärkningen
            är viktiga instrument för den som vill välja efter just dessa
            kriterier.
          </note>
          <note>
            Det är bra att utvecklingen går framåt. Det finns mycket i propositionen
            som täcker motionskraven.
          </note>
          <note>
            Det yrkande som finns i reservation 14 täcks också av de förslag
            som finns i propositionen. Därför yrkar jag avslag även på den.
          </note>
          <note>
            Reservation 16 tar upp frågan om tvistlösning utom domstol, en
            fråga som väl täcks av pågående arbete. Även här yrkar jag avslag
            på reservationen.
          </note>
          <note>
            Fru talman! Som ni lagt märke till har jag inte berört områdena
            kommunal konsumentvägledning, utbildning och forskning. Det beror
            på att Marianne
          </note>
          <note>
            Carlström kommer att ta upp dem i sitt inlägg.
          </note>
          <note>
            Avslutningsvis yrkar jag bifall till lagutskottets hemställan
            och avslag på samtliga reservationer.
          </note>
          <note type="speaker">
            Anf. 5 BERIT ADOLFSSON (m) replik:
          </note>
          <note>
            Fru talman! Jag skulle vilja läsa upp en mening på s. 69 i propositionen
            för Karin Jeppsson och kanske få hjälp med att tyda den. Där står
            det angående medborgare och konsument att den idealtypiske kunden
            visar sitt missnöje genom att byta producent, medan den idealtypiske
            brukaren - tydligen patienten - påverkar beslutsfattarna att förbättra
            den befintliga verksamheten.
          </note>
          <note>
            Jag vill fråga Karin Jeppsson: Hur ska en sjuk människa liggande
            i en säng kunna förbättra den befintliga verksamheten genom att
            påverka beslutsfattarna?
          </note>
          <note type="speaker">
            Anf. 6 KARIN JEPPSSON (s) replik:
          </note>
          <note>
            Fru talman! Inom de områden det gäller, framför allt hälso- och
            sjukvård, finns speciallagstiftningar som täcker väldigt mycket
            av det som tas upp i Berit
          </note>
          <note>
            Adolfssons krav. Det finns redan lagar som täcker det här. Vad
            skulle då ytterligare en ny lag göra för skillnad för den sjuke
            som ligger i sin säng? Jag förstår faktiskt inte riktigt frågan.
          </note>
          <note type="speaker">
            Anf. 7 BERIT ADOLFSSON (m) replik:
          </note>
          <note>
            Fru talman! Tycker Karin Jeppsson att en patient har samma rättigheter
            och trygghet som en person som lämnar ifrån sig en produkt för
            lagning, t.ex. till en skomakare? Tycker Karin Jeppsson att patienten
            får möjligheter att kritisera och ställa den som är ansvarig till
            ansvar för felaktigheter och bristande kvalitet inom vården?
          </note>
          <note type="speaker">
            Anf. 8 KARIN JEPPSSON (s) replik:
          </note>
          <note>
            Fru talman! Jag måste säga att tanken inte ens har föresvävat
            mig att jag ska jämföra en sjuk person som ligger i en säng med
            en klackning av en sko. Jag har svårt att svara på frågan såsom
            Berit Adolfsson framställer den.
          </note>
          <note>
            Jag tycker däremot att det är fullständigt självklart att en
            person som är i behov av vård och omsorg ska få precis den vård
            och omsorg som personen behöver och ska naturligtvis också kunna
            klaga till olika organ. Vi har Patientskadenämnden och Hälso-
            och sjukvårdens ansvarsnämnd. Det finns många instanser där en
            person kan få rättelse.
          </note>
          <note>
            Men, ursäkta mig Berit Adolfsson, att jämföra en sjuk person
            med en skolagning stämmer inte riktigt för mig.
          </note>
          <note type="speaker">
            Anf. 9 VIVIANN GERDIN (c) replik:
          </note>
          <note>
            Fru talman! Jag skulle vilja svara på Karin Jeppssons påstående
            att vi skulle ha närmat oss Moderaterna.
          </note>
          <note>
            Centerpartiet står kvar vid de fem nationella målen, både de
            som ligger sedan tidigare och de nya kunskapsmålen. Det måste
            också klart ha framgått i slutet av mitt anförande.
          </note>
          <note>
            Vi har också klart och tydligt argumenterat för högre ambitioner
            när det gäller livsmedelsmärkningen. Därför förstår jag inte Karin
            Jeppssons påstående i det avseendet.
          </note>
          <note>
            Att vi går längre än Socialdemokraterna både vad det gäller märkningen
            och även när det gäller att ideella organisationer ska få mer
            insyn och inflytande i konsumentpolitiken tycker vi är viktigt.
            Det står vi upp för och känner stolthet över.
          </note>
          <note>
            När det gäller konsumentundervisning kan jag också känna att
            vi går längre än vad Socialdemokraterna och regeringen gör. Men
            det är ingenting som vi skäms för. Vi tycker att det är viktigt
            att barn och ungdomar och naturligtvis även vuxna ges större möjligheter
            att få en ökad kunskap om varor, så jag förstår inte riktigt påhoppet
            här. I grunden ligger ju ändå de fem nationella målen i konsumentpolitiken
            som vi har tagit ställning till sedan tidigare.
          </note>
          <note type="speaker">
            Anf. 10 KARIN JEPPSSON (s) replik:
          </note>
          <note>
            Fru talman! Tack, Vivianne Gerdin, det gläder mig. Men det är
            tillägget om att den statliga konsumentpolitiken skulle spela
            en väldigt liten roll som gör att Moderaternas och vår uppfattning
            skiljer sig väldigt mycket åt. Jag blev faktiskt lite orolig att
          </note>
          <note>
            Centerpartiet plötsligt inte tycker att vi ska ha konsumentverk
            och konsumentvägledning. Men då får jag säga att det var skönt
            att Vivann Gerdin rättade till det.
          </note>
          <note>
            När det gäller märkning och när det gäller de ideella organisationerna
            har vi inga olika uppfattningar.
          </note>
          <note>
            Vi vill nå samma mål. Det är nog bara det att vägarna för att
            nå målet är lite olika. Vi tror att vi successivt måste bygga
            upp de här olika systemen.
          </note>
          <note>
            Både i propositionen och i betänkandet framgår tydligt märkningssystemets
            betydelse för oss som enskilda. Men det framgår också att vi tycker
            att de ideella organisationerna på sikt kanske behöver ännu mer
            pengar än vad de har i dag, men inte på bekostnad av Konsumentverket
            utan som ett komplement.
          </note>
          <note>
            Det behövs i så fall mer pengar till de frivilliga organisationerna.
          </note>
          <note type="speaker">
            Anf. 11 VIVIANN GERDIN (c) replik:
          </note>
          <note>
            Fru talman! Till Karin Jeppsson vill jag säga att enligt den
            information som jag har i dag känner konsumentorganisationerna
            som företräder konsumenterna att de skulle kunna göra mycket mer.
            Men de har inte ekonomiska resurser. Enligt upplysningar finns
            det ett visst utrymme inom Konsumentverkets budget.
          </note>
          <note>
            Vi fäster väldigt stor vikt vid synsättet att man ska jobba underifrån
            och inte ha ett ovanifrånperspektiv.
          </note>
          <note>
            Att bara tillsätta en arbetsgrupp som ska se på inflytandefrågorna
            är en sak som vi tycker är helt fel.
          </note>
          <note>
            Varför inte i stället integrera de ideella organisationerna och
            folkrörelserna och låta dem komma in med synpunkter? De kan helt
            klart tala om vad det är de vill. De kanske också har förslag
            på andra sätt att få inflytande.
          </note>
          <note type="speaker">
            Anf. 12 KARIN JEPPSSON (s) replik:
          </note>
          <note>
            Fru talman! Jag vet inte exakt, men jag tror att de ideella organisationerna
            med ganska stor sannolikhet kommer att finnas representerade i
            arbetsgruppen. På det sättet blir det naturligtvis ett arbete
            som tas fram underifrån och inte någonting som kommer att tryckas
            på de ideella organisationerna och deras sätt att arbeta. Ideella
            organisationer fungerar ju så att det är deras engagemang och
            deras intresseområden som gör att de växer och blir starka.
          </note>
          <note type="speaker">
            Anf. 13 KJELL ELDENSJÖ (kd) replik:
          </note>
          <note>
            Fru talman! När det gäller tillgänglighet och användbarhet för
            funktionshindrade konsumenter kan jag i och för sig förstå tankegången
            från Socialdemokraternas och Karin Jeppssons sida. Dessa frågor
            har tagits upp i en handikapplan.
          </note>
          <note>
            Det antas planer i olika ämnesområden. Nu antas planer inom konsumentpolitiken.
            Ofta går frågorna in i varandra. Det är därför som vi tycker att
            det hade varit läge att i handlingsplanen för konsumentpolitiken
            också implementera det som har sagts i handikapplanen. Man kan
            göra det i större eller mindre omfattning, men det står väldigt
            lite om funktionshindrades frågor och problem i handlingsplanen
            för konsumentpolitiken. Hade det inte kunnat vara läge att lite
            ytterigare föra in de här frågorna i konsumentpolitiken?
          </note>
          <note type="speaker">
            Anf. 14 KARIN JEPPSSON (s) replik:
          </note>
          <note>
            Fru talman! Vi diskuterade naturligtvis den här frågan väldigt
            ingående i vår grupp också. Men om vi gör så att vi bryter ut
            ett område nu för att vi känner att det är ett oerhört angeläget
            område, något som jag vet att Kjell Eldensjö vet att jag tycker,
            är risken att nästa angelägna område, kanske i ett annat utskott,
            också blir föremål för samma behandling. Så tappar vi plötsligt
            greppet och den helhetssyn som planen för handikappolitiken ändå
            ska stå för.
          </note>
          <note>
            Det finns ingen annan fundering från vår sida än att vi på alla
            sätt vill se till att funktionshindrade konsumenter får samma
            möjligheter. Men det bygger på en ännu större grund, en ännu bättre
            politik, där vi vill att hela samhället ska förändras så att inte
            människor är funktionshindrade. Vi ska alltså se till att samhället
            tar bort de hinder som gör att en person känner sig funktionshindrad.
            Det gäller naturligtvis även när den personen t.ex. ska gå ut
            och handla i ett varuhus.
          </note>
          <note>
            Jag måste ändå säga en sak till när jag nu har ordet och har
            några sekunder kvar. Det gläder mig mycket att Kjell Eldensjö
            sade att vi kommer att följa det här arbetet efter att Kjell Eldensjö
            har yrkat bifall till väldigt mycket av det som står i propositionen.
            Vi kommer att följas åt. Ett område som jag inte kan låta bli
            att kommentera var när Kjell Eldensjö sade att något konsumentdepartement
            följer vi inte med på.
          </note>
          <note>
            Då skiljer vi oss åt just i den frågan.
          </note>
          <note type="speaker">
            Anf. 15 KJELL ELDENSJÖ (kd) replik:
          </note>
          <note>
            Fru talman! Jag ska inte fördjupa mig just i den första fråga
            jag hade uppe här. Vi har lite olika synsätt på det här med att
            implementera olika handlingsplaner i varandra när de går i varandra.
            Jag ska faktiskt ta upp en lite mer jordnära fråga. Det gäller
            märkning av kött som inte är nötkött.
          </note>
          <note>
            I propositionen talas det om motsvarande system för märkning
            - det finns märkning för nötkött. Det står: "Motsvarande system
            för märkning och identifiering finns ännu inte för andra djur,
            men man arbetar inom EU med ett liknande, enklare system för grisar
            i grupp. Obligatorisk ursprungsmärkning av griskött till konsument
            är dock inte aktuell för närvarande."
          </note>
          <note>
            Det här är ju faktiskt frågor som är väldigt angelägna för människor
            i dag på grund av olika saker när det gäller just kött som har
            dykt upp. Vi har en reservation, som jag i och för sig inte yrkar
            bifall till för tids vinnande som det brukar heta, men jag står
            givetvis bakom den. Det sägs att frågan för närvarande inte är
            aktuell. Vad innebär detta? Ska vi vänta länge på det här? Hur
            jobbar man med den här frågan?
          </note>
          <note type="speaker">
            Anf. 16 KARIN JEPPSSON (s) replik:
          </note>
          <note>
            Fru talman! Det pågår väldigt mycket arbete i den här frågan.
            Hade det inte varit så att vi vetat att det finns ett stort intresse
            från olika departement för att arbeta vidare med dessa frågor
            tror jag att vi kanske hade varit lite tuffare i vår skrivning.
            Men jag vet att det pågår, och det tycker jag är bra nog. Vi kommer
            nog att ligga på i den här frågan också, kanske tillsammans med
            kristdemokraterna, vad vet jag?
          </note>
          <note type="speaker">
            Anf. 17 TANJA LINDERBORG (v):
          </note>
          <note>
            Fru talman! Jag känner att jag vill kommentera lite omkring det
            som Kjell Eldensjö sade om det eventuella sjätte målet, som mitt
            hjärta också klappar väldigt starkt för. Vi vände och vred på
            den frågan mycket och ganska länge. Slutligen, efter att vi hade
            varit på Konsumentverket och fått information, landade vi ändå
            på att de har det som ett sektorsansvar.
          </note>
          <note>
            De fem mål som vi har gäller ju alla konsumenter.
          </note>
          <note>
            Jag vet att funktionshindrade är en särskilt utsatt grupp, men
            vi har andra utsatta grupper också. Då tänker jag kanske på ensamstående
            mammor, som är en utsatt grupp. Jag tänker också på våra invandrare,
            som är en utsatt grupp. Jag har sett att alla inkluderas i dessa
            mål. Jag har full förståelse för Kjell Eldensjös uppfattning.
          </note>
          <note>
            Av det stora antal motionsyrkanden som vi har, närmare bestämt
            74 stycken, kan man lätt få intrycket att det råder en stor oenighet
            om inriktningen på konsumentpolitiken. Så är det inte - med ett
            enda undantag förstås. De flesta yrkanden som finns här ligger
            i linje med regeringens proposition, och jag är väldigt glad över
            den samsyn som trots allt finns.
          </note>
          <note>
            Men det kan inte ha undgått någon här i kammaren eller på åhörarläktaren
            att det faktiskt finns ideologiska skiljelinjer.
          </note>
          <note>
            Konsumentfrågor är ju i grunden viktiga demokratifrågor. Konsumentpolitik
            är ett långsiktigt arbete som ska ha såväl förankring som konsumenternas
            förtroende. En god konsumentpolitik är också en viktig välfärdsfråga.
            Men som jag ser det behöver politikområdet hela tiden utvecklas
            i takt med den ökade globaliseringen, avregleringarna och den
            snabba utvecklingen av IT-tjänster. Därför är det så beklagligt
            att Moderaterna inte tar fasta på det i stället för att göra konsumentpolitiken
            till en individfråga.
          </note>
          <note>
            Från moderaterna har det framhållits att de föreslagna åtgärderna
            "styr över konsumenternas fria val"
          </note>
          <note>
            vilket av dem tolkas som "förmynderi". Vänsterpartiet delar inte
            den inställningen. Jag ser i stället att konsumentpolitikens huvuduppgift
            är att skapa en grund för förtroende genom öppenhet och kommunikation
            med konsumenter, producenter, oss politiker, föreningsliv och
            andra intresserade. Det är alltså en ständigt pågående process,
            ett samtal om vilket innehåll konsumentpolitiken ska ha.
          </note>
          <note>
            De frivilliga organisationerna är i det här sammanhanget oerhört
            viktiga aktörer, inte bara här hemma i Sverige utan också i olika
            internationella forum. Men organisationerna måste få förstärkta
            resurser för sitt arbete. Vi har skrivit i betänkandet
          </note>
          <note>
            "på sikt". I min föreställningsvärld är "på sikt" redan inför
            nästa budgetförhandlingar. Sammantaget anser jag i alla fall att
            den här framlagda handlingsplanen är en bra utgångspunkt för den
            framtida konsumentpolitiken.
          </note>
          <note>
            Fru talman! En framgångsrik konsumentpolitik innebär att konsumentfrågorna
            flyttas upp på den politiska dagordningen. Men moderaterna vill
            inte ha någon politik alls på området. I stället ska principen
            pacta sunt servanda, dvs. avtal ska hållas, vara vägledande. Därmed
            synliggörs de grundläggande ideologiska skillnaderna mellan Vänsterpartiet
            och Moderaterna. Vi är visserligen för pacta sunt servanda, men
            anser likväl att kund och säljare inte är jämbördiga parter. Därför
            är det viktigt med en konsumentlagstiftning som skyddar oss konsumenter
            mot oskäliga avtalsvillkor.
          </note>
          <note>
            Vidare framhåller Moderaterna att konsumentpolitiken bygger på
            en föreställning om att konsumenter är värnlösa och näringsidkare
            elaka. De framför också krav på att Konsumentverket ska reduceras
            till ett minimum för att det bidrar till "passivitet och skapar
            dyr och otymplig byråkrati och hela tiden ligger efter i utvecklingen".
            Så står det faktiskt i Moderaternas motion.
          </note>
          <note>
            Det här tycker jag är ett helt häpnadsväckande påstående. Jag
            tycker att det skulle vara klädsamt om vi kunde få konkreta exempel
            på att verket ligger efter i utvecklingen. Ge oss ett enda exempel,
            Berit Adolfsson!
          </note>
          <note>
            Svenska folket har ett stort förtroende för Konsumentverket.
            Det har ett mycket stort förtroende. Det framgår av kontinuerliga
            undersökningar som görs av våra myndigheter. Där brukar Konsumentverket
            alltid ligga i topp. Jag måste erkänna att jag inte förstår den
            moderata logiken. På vilket sätt ska en avveckling -
          </note>
          <note>
            mer eller mindre - av Konsumentverket kunna leda till starkare
            och mer medvetna konsumenter? En av de centrala uppgifter som
            verket har är ju att hjälpa mig som konsument att undvika felaktiga
            val, alltså att slippa köpa grisen i säcken.
          </note>
          <note>
            Moderaterna vill också privatisera tidskriften Råd
          </note>
          <note>
            &amp; Rön. Visst, allt är tänkbart. Men finns det några intressenter?
            Det är klart det möjligen kan bli en ny nisch för Bonniers att
            muta in som ett led i den mediekoncentration som vi redan har.
            Råd och rön har i dag 130 000 prenumeranter, men den läses av
            betydligt fler. Tidningen har ett genuint gott anseende, och det
            förekommer rätt ofta att producenter använder sig av Råd &amp; Röns
            testresultat som ett säljargument.
          </note>
          <note>
            "Bäst i test enligt Råd och rön" brukar vi kunna se i annonsreklamen,
            eller hur?
          </note>
          <note>
            Jag vill också passa på att framhålla att Råd och
          </note>
          <note>
            Rön är självfinansierad. Det går alltså inte en enda skattekrona
            till Råd och Rön.
          </note>
          <note>
            Sammanfattningsvis vill jag framhålla att den politik som moderaterna
            anser ska ligga till grund för konsumentpolitiken i realiteten
            är en politik som skapar värnlösa konsumenter.
          </note>
          <note>
            Fru talman! I regeringsförklaringen aviserade statsministern
            att Konkurrensverket och Konsumentverket kan komma att slås samman.
            Jag vet ju inte om det bara var ett hugskott från Göran Perssons
            sida, eftersom det sedan har varit väldigt tyst i den här frågan.
          </note>
          <note>
            Från Vänsterpartiets sida vill jag bara deklarera att vi är mycket
            kritiska till ett sådant förslag, därför att det finns en uppenbar
            risk för att konsumentfrågorna kommer att hamna i bakvattnet.
            Jag befarar alltså att konsumentpolitiken skulle få en mycket
            låg prioritet, och därför skulle jag vilja rikta en fråga till
            de socialdemokratiska företrädarna om hur de ser på förslaget
            att eventuellt slå samman de två verken och vad de tror att det
            kan få för konsekvenser för konsumenterna.
          </note>
          <note>
            Jag vill nu övergå till att lyfta fram några frågor i propositionen
            som engagerar mig och som jag gärna vill lyfta fram. Den ena gäller
            märkning, som det har talats mycket om här, och den andra gäller
            kommunal konsumentrådgivning.
          </note>
          <note>
            Som konsumenter kan vi i dag köpa t.ex. Rättvisemärkt kaffe,
            Kravmärkta champinjoner eller miljömärkt tvättmedel. Syftet med
            märkningen är framför allt att man ska kunna styra sitt konsumtionsval
            och att öka förtroendet mellan konsumenter och producenter. Märkning
            kan också ses som en kanal för kommunikation mellan konsumenter
            och producenter. Det är väldigt positivt att det numera finns
            ett så otroligt stort utbud av miljömärkta varor. Kravodlade produkter
            har också fått ett stort genomslag hos konsumenterna. Det är alltså
            alldeles uppenbart att märkningssystemen har bidragit till ändrade
            beteendemönster och ändrade produktionsprocesser.
          </note>
          <note>
            Jag tycker att Kjell Eldensjö och Viviann Gerdin har argumenterat
            på ett bra sätt när det gäller varför det är viktigt med märkning.
            Jag tycker också att det är självklart att vi måste få ursprungsmärkning
            på i stort sett alla livsmedel, men särskilt på köttprodukterna.
            Men det finns ett problem, nämligen att man inom WTO och EU anser
            att märkning är ett handelshinder.
          </note>
          <note>
            Fru talman! Vi lever i ett samhälle där våra möjligheter och
            livsvillkor starkt påverkas och t.o.m.
          </note>
          <note>
            styrs av vilket kön vi tillhör. Många av de produkter som i dag
            tillverkas är skapade utifrån normer som har formats efter ett
            av könen, vanligtvis en man.
          </note>
          <note>
            Detta kan innebära negativa konsekvenser för användare som är
            av det motsatta könet. Att kunna få göra sina val även ur ett
            könsperspektiv har ett stort värde för både kvinnor och män. Jämställdhetsmärkning
            av varor och tjänster tycker jag är ett viktigt medel för att
            kunna påskynda utvecklingen mot ett mer jämställt samhälle och
            ett sätt att motverka könsorättvisor. Regeringen har lovat att
            återkomma i denna fråga, och det ser jag verkligen fram mot.
          </note>
          <note>
            Det har väckts ett stort antal motioner som rör frågan om att
            göra kommunal konsumentrådgivning obligatorisk eller att rikta
            särskilt stöd till de kommuner som tillhandahåller sådan rådgivning.
          </note>
          <note>
            Jag satt med i den konsumentpolitiska kommittén tillsammans med
            några av ledamöterna här, och det fanns en klar majoritet som
            förordade att den kommunala konsumentverksamheten skulle göras
            till en obligatorisk uppgift för kommunerna. Vi skrev så här i
            vårt betänkande:
          </note>
          <note>
            "Lokal konsumentverksamhet är en förutsättning för en framgångsrik
            konsumentpolitik."
          </note>
          <note>
            Och visst är det så. Den kommunala konsumentverksamheten har
            en nyckelroll när det gäller reklamationer. De flesta ärenden
            klaras av lokalt i stället för att skickas vidare till Allmänna
            reklamationsnämnden, och det innebär besparingar för samhället
            och för konsumenten. Den lokala konsumentvägledningen gör också
            väldigt många värdefulla förebyggande insatser, t.ex. hushållsekonomisk
            rådgivning.
          </note>
          <note>
            Det handlar om köpråd och råd när man står inför val av el- eller
            teleleverantör. Jag kan då få råd från kommunal konsumentvägledning
            under förutsättning att sådan finns på hemorten. Marknadskontroller
            är också ett inslag och inte minst fantastiska insatser i skolan.
            Denna lista kan naturligtvis göras mycket längre.
          </note>
          <note>
            Jag hade verkligen önskat att regeringen hade lagt fram ett förslag
            om obligatorisk konsumentvägledning i kommunerna, eftersom jag
            ser det som en rättigheteslagstiftning för kommuninnevånarna att
            ha en kommunal konsumentrådgivning.
          </note>
          <note>
            Men sedan har vi en överenskommelse mellan
          </note>
          <note>
            Kommunförbundet och riksdagen, och då är det finansieringsprincipen
            som gäller. Det är naturligtvis helt rimligt att lagstiftning
            som påverkar kommunernas ekonomier naturligtvis ska kompenseras
            fullt ut.
          </note>
          <note>
            Tyvärr finns inte dessa pengar för närvarande, vilket jag djupt
            beklagar. Jag vet att vänsterpartister i kommuner som saknar konsumentvägledning
            driver på den frågan, och jag bedömer att antalet konsumentvägledare
            kommer att öka efter valet om Vänsterpartiet och Socialdemokraterna
            får ökat väljarstöd i kommunerna.
          </note>
          <note>
            Fru talman! Därmed yrkar jag bifall till förslaget i betänkandet
            och avslag på samtliga reservationer.
          </note>
          <note type="speaker">
            Anf. 18 BERIT ADOLFSSON (m) replik:
          </note>
          <note>
            Fru talman! Jag skulle vilja tala lite grann om konsumentvägledning.
            I betänkandet, propositionen eller någon annanstans står det att
            en miljon svenskar saknar konsumentvägledning. Jag tror personligen
            inte att det är så. Jag tror nämligen att åtta miljoner inte saknar
            konsumentvägledning alls, eftersom de inte går dit. Det finns
            alltså så många människor som klarar sig utan vägledning, och
            det är jag mycket tacksam för. Det visar nämligen att det finns
            människor som kan fatta egna beslut.
          </note>
          <note>
            Men jag skulle vilja fråga Tanja Linderborg varför närheten är
            så viktig i fråga om konsumentvägledning. Nu har man ju t.o.m.
            beslutat att flera kommuner kan gå ihop om samma område. Jag vet
            att Tanja
          </note>
          <note>
            Linderborg känner till geografin i Norrland. Om flera kommuner
            där går ihop blir det väldigt stora områden. Jag undrar om det
            inte skulle vara bättre att personerna där kunde ringa direkt
            till Konsumentverket för att få besked om vissa saker.
          </note>
          <note>
            När det sägs att detta är en välfärdsfråga innebär det att man
            kramar de väljare som finns i Sverige genom att säga att de är
            svaga och behöver politikernas skydd och hjälp och i sin allsmäktiga
            godhet lyfter bort ansvaret för privatekonomin till statens kassa.
            Därför undrar jag varför det är en välfärdsfråga att störa marknaden
            som består av köpare och säljare genom att intervenera i dessa
            frågor.
          </note>
          <note type="speaker">
            Anf. 19 TANJA LINDERBORG (v) replik:
          </note>
          <note>
            Fru talman! Det blev väldigt många frågor. Konsumenterna kan
            ringa till direkt till Konsumentverket, sade Berit Adolfsson.
            Ja, men vad kul. Hur ska det gå till, Berit Adolfsson, om ni får
            bestämma? Ni vill ju mer eller mindre lägga ned Konsumentverket.
            Det kommer inte att finnas några resurser till detta.
          </note>
          <note>
            Sedan måste jag svara på en fråga. Det är ju inte konsumentvägledarna
            som fattar mina beslut. De vägleder mig fram till ett beslut som
            jag själv fattar.
          </note>
          <note>
            Varför är närheten viktig? Den är viktig. Det finns modern teknik,
            och den ska utnyttjas. Men det finns också ett värde i att ha
            ganska nära till sin konsumentvägledare.
          </note>
          <note>
            Sedan måste jag rätta Berit Adolfsson på en punkt. Jag är otroligt
            dålig på geografin i Norrland.
          </note>
          <note>
            Jag känner faktiskt inte till den. Jag bor inte där uppe.
          </note>
          <note>
            Vi kan klart konstatera att under åren 1991-1993, när borgarna
            hade regeringsmakten och också hade större inflytande i kommunerna
            så minskade antalet konsumentvägledningskontor. Men efter valet
            1994
          </note>
          <note>
            har antalet successivt ökat. Jag hyser därför stor tillförsikt
            om att det kommer att kunna bli många fler.
          </note>
          <note>
            Jag tycker att Berit Adolfsson helt saknar inlevelseförmåga för
            de personer som tvingats hamna i en överskuldsättning. Ponera
            själv att man har köpt sig en villa och vid det tillfället hade
            en ekonomi som gjorde att man kunde klara av det. Men man kan
            råka ut för skeden i livet som man inte kan förutse. Det kan vara
            skilsmässa, sjukdom, osv. Berit Adolfsson säger då att man får
            skylla sig själv, eftersom man har köpt saker som man inte har
            råd med och har dragit på sig skulder som man inte klarar av.
            Här tycker jag
          </note>
          <note>
            Berit Adolfsson helt saknar inlevelseförmåga, vilket jag beklagar.
          </note>
          <note type="speaker">
            Anf. 20 BERIT ADOLFSSON (m) replik:
          </note>
          <note>
            Fru talman! Jag vill rätta Tanja Linderborg på en punkt: Jag
            saknar inte inlevelseförmåga. Just den här situationen har jag
            full förståelse för. Det måste finnas andra lösningar än att skapa
            denna stora konsumentpolitik.
          </note>
          <note>
            En svag konsument är tydligen en bra konsument, eftersom den
            behöver hjälp och vägledning. Håller man konsumenten i handen,
            så går det bra. Om man skulle utbilda människor och lära dem om
            deras egen ekonomi skulle det bli väldigt lite utrymme för konsumentvägledare
            och andra. Om konsumenterna har möjlighet att läsa på baksidan
            av produkterna och förstå vad som står där har de alltså möjlighet
            att klara sig själva. Jag tycker att vi ska ha starka konsumenter
            i en gränslös värld, men man har inte kommit med något förslag
            som skulle göra den här konsumenten stark, och det beklagar jag.
          </note>
          <note>
            Jag undrar om Tanja Linderborg har någon annan syn på utbildningsfrågorna
            än vad övriga i majoriteten har.
          </note>
          <note type="speaker">
            Anf. 21 TANJA LINDERBORG (v) replik:
          </note>
          <note>
            Fru talman! Det har jag inte. Det skulle vara främmande för mig
            att göra konsumentkunskap till ett kärnämne när inte ens historia
            är ett kärnämne. Den dagen historia blir ett kärnämne kan jag
            vara beredd att slåss även för detta.
          </note>
          <note>
            Jag tycker att det är oerhört viktigt att det här kommer in i
            utbildningen. Men det intressanta är att vi faktiskt har kommunaliserat
            skolan och överlåtit åt kommunerna att sköta det här med läroplanen.
            Ändå finns det ingenting som engagerar oss politiker så mycket
            som detta. Vi ska hela tiden gå in och försöka detaljstyra skolan.
          </note>
          <note>
            Sedan raljerade Berit Adolfsson lite grann kring en svag konsument
            som måste omhändertas av kommunal konsumentvägledning. Om man
            tittar på vilka det är som besöker de kommunala konsumentvägledarna
            ser man att det är en majoritet av s.k. medelinkomsttagare i tjänstemannagrupperna.
            Jag vet inte vad Berit Adolfsson menar med en svag konsument.
          </note>
          <note>
            Jag vet att det finns utsatta konsumenter. Berit
          </note>
          <note>
            Adolfsson har tyvärr inte någon replik kvar, men det skulle vara
            roligt att få höra vad Berit Adolfsson lägger i det här begreppet.
          </note>
          <note>
            Jag kan också se att ni inte tar särskilt stor hänsyn till våra
            äldre. Ni har brett ut er i er motion om att ni tycker att Boverket
            och länsstyrelserna är förskräckliga som lägger sig i detaljplanen
            när det gäller utbyggnaden av stormarknader, men stormarknader
            får väldigt negativa konsekvenser för äldre personer som inte
            är bilburna. Man lägger ned deras närbutiker, och de tvingas kanske
            att gå till en bensinmack för att köpa dagligvaror till ett pris
            som vida överstiger de priser som vi som har bil kan få betala.
          </note>
          <note type="speaker">
            Anf. 22 KARIN JEPPSSON (s) replik:
          </note>
          <note>
            Fru talman! Jag har ingen replik utan bara ett svar till Tanja
            Linderborg på frågan om Konsumentverket och Konkurrensverket ska
            slås samman. Det är en fråga som vi över huvud taget inte har
            diskuterat ännu. Som jag ser det i dagsläget tror jag inte att
            konsumenterna skulle tjäna på det.
          </note>
          <note type="speaker">
            Anf. 23 TANJA LINDERBORG (v) replik:
          </note>
          <note>
            Fru talman! Tack så mycket, Karin Jeppsson. Det var precis det
            jag ville veta, nämligen om vi delade den uppfattningen. Det gör
            vi alldeles uppenbarligen.
          </note>
          <note>
            Men det finns kanske anledning att återkomma till den här frågan.
            Vad vet jag? Vi får väl se om det kommer något förslag.
          </note>
          <note type="speaker">
            Anf. 24 ANA MARIA NARTI (fp):
          </note>
          <note>
            Fru talman! Jag ska börja med att yrka bifall till motionen L
            9, punkterna 6 och 7. Jag ställer mig självklart bakom alla våra
            synpunkter, men av tidsskäl nöjer jag mig med att yrka bifall
            på de nämnda punkterna.
          </note>
          <note>
            I nyhetsbrevet Konsumentmakt som ges ut av
          </note>
          <note>
            Konsumentrådet läser jag på första sidan:
          </note>
          <note>
            Regeringens proposition - konservativ och traditionell.
          </note>
          <note>
            Moderaternas program - reaktionärt och utmanande.
          </note>
          <note>
            Folkpartiets program - radikalt och modernt.
          </note>
          <note>
            Självklart blir jag mycket glad. Det finns en förklaring till
            den här klara och tydliga motsättningen, som Konsumentrådet beskriver.
            Det gäller ideologi.
          </note>
          <note>
            Vi har å ena sidan en traditionell socialdemokrati som tror att
            allt löses i samhället genom centrala starka hierarkiska strukturer.
            Allt kommer uppifrån. Sedan har vi en övertro på superman-individen
            hos moderaterna. Vi som är socialliberaler tror på ett sunt samspel
            mellan olika aktörer också när det gäller marknaden.
          </note>
          <note>
            Ett sunt samspel betyder att den offentliga sektorn, näringslivet
            och ideella organisationer lämnar arenor fria för individen och
            de s.k. utsatta grupperna och att det finns både pengar och regelverk
            som gör de här arenorna tillgängliga för alla. Tyvärr är fortfarande
            det glömda Sverige - den gamla socialliberala formeln - en verklighet.
            I första hand vill vi jobba för det glömda Sverige.
          </note>
          <note>
            Så visst är vi glada över sådana här reaktioner. Vi kommer att
            göra allt som vi kan för att den här synpunkten och de här ställningstagandena
            ska bli kända.
          </note>
          <note>
            "Du ska bestämma" är grundtanken hos Folkpartiet liberalerna
            i vår nuvarande politik. Detta betyder att konsumenten ska få
            bli huvudaktör i konsumentpolitiken. Detta betyder att konsumentens
            ställning ska stärkas på alla marknader. Vi tycker inte att handlingsplanen,
            som vi i dag diskuterar, har tillräckligt starka påpekanden om
            detta. Vi tycker att handlingsplanen fortfarande präglas av den
            centraliserade synen, med starka hierarkier och starka centrala
            strukturer i samhället. Samtidigt tycker vi att de funktionshindrade
            inte uppmärksammas tillräckligt i den här handlingsplanen. Jag
            har lyssnat till debatten. Jag har hört de försvarande ställningstagandena
            som här har fått komma till uttryck, men jag tycker inte att frågan
            om just de handikappade ska vara självklar och inte ens behöva
            nämnas. Frågan är för stor. Funktionshindrade behöver enligt deras
            egna organisationer mycket starkare inflytande över konsumentpolitiken.
          </note>
          <note>
            Då räcker det inte med inflytandemålet, utan detta ska tydligt
            specificeras.
          </note>
          <note>
            Vi har framför allt en punkt i vår motion som jag vill lyfta
            fram. Den gäller de nya marknaderna, men inte den nya delen av
            de nya marknaderna, utan den gamla delen, den som inte har avreglerats.
            Vi förstår inte varför konsumentköplagen och konsumenttjänstlagen
            inte berör offentliga verksamheter.
          </note>
          <note>
            I detta sammanhang har vi agerat flera gånger. Vi kan inte begripa
            denna skillnad mellan varor och tjänster som produceras inom näringslivet
            och varor och tjänster som produceras av bolag som är statliga
            eller landstings- eller kommunägda. Det är ett slags protektionism
            som yttras i detta. Det är också en ideologisk synvilla, som om
            den offentliga sektorn skulle vara absolut felfri, ett slags gudomligt
            inslag i samhället som automatiskt tillfredsställer allas intressen.
            Så är det inte.
          </note>
          <note>
            Nyligen avslutades en rättegång om barn som hade blivit sjuka
            på dagis och deras föräldrar som ville få tillbaka sina avgifter.
            Hur skulle det ha sett ut om det hade gällt ett privat dagis och
            inte ett kommunalt dagis? Hur skulle detta ha avslutats? Jag tvivlar
            på att man så lätt skulle ha slagit ifrån sig ansvaret som kommunen
            har gjort i det här sammanhanget.
          </note>
          <note>
            Vad får vi för svar när vi tar fram dessa synpunkter i vår motion?
            I utskottets betänkande sägs att vi ska avvakta tills alla undersökningar
            angående avregleringar läggs fram. Det är inte avregleringarna
            vi diskuterar här. Det är det som inte är avreglerat i den offentliga
            sektorn som vi diskuterar. Varför ska vi vänta på svar på vad
            som har hänt inom elprisområdet när elproduktionen har avreglerats
            för att förstå vad som händer med föräldrar vars barn blir sjuka
            på ett kommunalt dagis i ett sjukt kommunalt hus? Det finns inget
            samband. Svaret som vi får från utskottet i betänkandet är inget
            svar. Det är bara ett sätt att kringgå ett mycket stort problem.
          </note>
          <note>
            Det finns också intressanta saker som kan lyftas fram i sammanhanget.
            Jag har tittat i Konkurrensverkets nyhetsbrev där det finns en
            intressant rapport om kommunal planeringsverksamhet och priset
            på livsmedel. Där framgår det att en trög och långsam kommunal
            planering kan förhindra etableringen av nya livsmedelsbutiker
            och minska konkurrensen, vilket i sin tur leder till höga livsmedelspriser.
            Det finns direkta samband mellan sektorerna, men det är samband
            som man inte vill se av ideologiska skäl.
          </note>
          <note>
            Där tänker vi ta ordentlig strid om just dessa saker.
          </note>
          <note>
            Jag vill också tala om en viktig men oftast bortglömd del av
            det glömda Sverige. Bland de skuldsatta finns arbetslösa. De här
            människorna har ingen möjlighet att betala, inte ens börja betala,
            sina skulder.
          </note>
          <note>
            Skulderna rullar på, och räntorna växer hela tiden.
          </note>
          <note>
            Gäller det mycket långvarigt arbetslösa, sitter den som började
            med en skuld på 50 000 kr efter några år med en skuld på några
            hundra tusen kronor.
          </note>
          <note>
            Vad händer när den människan får jobb? Från första inkomstdagen
            slår kronofogden till och vill ha höga inbetalningar från denna
            människa. Det är en utmärkt metod för att skicka tillbaka den
            skuldsatta in i arbetslösheten. Om det inte finns den minsta ekonomiska
            förbättring i den nya situationen med ett jobb, finns det inte
            heller motiv, incitament, att överge arbetslösheten och gå in
            i ett aktivt produktivt liv.
          </note>
          <note>
            Vi har föreslagit att Konsumentverket och kronofogdemyndigheten
            ska starta en diskussion om detta.
          </note>
          <note>
            Detta har avstyrkts. Vi kommer att fortsätta att slåss för de
            glömda, fullständigt nonchalerade, långtidsarbetslösa. De utesluts
            mycket ofta från alla andra möjligheter som en vanlig invånare
            har i Sverige.
          </note>
          <note>
            Jag vill också avsluta med att påminna om att vi tycker att Konsumentverkets
            roll ska definieras på ett annat sätt och att opinionsbildande
            verksamhet ska skiljas från myndighetsutövning.
          </note>
          <note type="speaker">
            Anf. 25 TANJA LINDERBORG (v) replik:
          </note>
          <note>
            Fru talman! Ana Maria Narti nämnde att man ute i kommunerna försöker
            hindra och fördröja utbyggnadsplaner av stormarknader.
          </note>
          <note>
            Men det är faktiskt så som demokratin fungerar.
          </note>
          <note>
            Vi har demokrati i våra kommuner. Demokrati tar tid.
          </note>
          <note>
            Ana Maria Narti oroas över det och undrar i så fall över vilket
            styre vi ska ha. Jag undrar om Ana Maria
          </note>
          <note>
            Narti någon gång funderar eller någon gång t.o.m.
          </note>
          <note>
            oroas över det faktum att utbyggnaden av stormarknader innebär
            en enorm miljöbelastning. Vem som helst av oss kan konstatera
            om vi åker ut till MAXI, eller vad nu dessa butiker heter, att
            där står tusentals bilar parkerade. Oroas Ana Maria Narti över
            miljöbelastningen? Oroas Ana Maria Narti någon gång över att cityhandeln
            utarmas? Oroas Ana Maria Narti någon gång över vilka konsekvenser
            det får för t.ex.
          </note>
          <note>
            funktionshindrade eller ensamstående mammor utan bil som inte
            längre har någon närbutik därför att stormarknaderna har slukat
            upp dem?
          </note>
          <note type="speaker">
            Anf. 26 ANA MARIA NARTI (fp) replik:
          </note>
          <note>
            Fru talman! Jag har inte talat om stormarknader.
          </note>
          <note>
            Jag har talat om en undersökning som Konkurrensverket citerar.
            Den undersökningen gäller alla sorters livsmedelsbutiker, inte
            stormarknader. Jag förstår inte varför vi ska börja en debatt
            om stormarknader just nu.
          </note>
          <note type="speaker">
            Anf. 27 TANJA LINDERBORG (fp) replik:
          </note>
          <note>
            Fru talman! Den undersökningen byggde på att etableringen av
            stormarknader innebar att de blev prisledande för lägre livsmedelspriser.
            Det var detta undersökningen gick ut på.
          </note>
          <note>
            De andra handlarna är tvungna att konkurrera. Jag ser det också.
            Men jag saknar en miljökonsekvensbeskrivning av dessa stormarknader.
            Jag saknar också en konsekvensbeskrivning av hur personer i ytterområden
            drabbas därför att stormarknaden ligger i helt andra änden av
            staden och de måste ta sig dit med allmänna kommunikationer som
            kostar pengar. De som har förmånen att ha bil kan ta den. Det
            hade varit roligt att höra om Ana Maria Narti någon gång har reflekterat
            över det fenomenet.
          </note>
          <note type="speaker">
            Anf. 28 ANA MARIA NARTI (fp) replik:
          </note>
          <note>
            Fru talman! Jag har reflekterat mycket över stormarknadernas
            positiva och negativa sidor. Jag tycker att Tanja Linderborg och
            jag vid en enskild överläggning ska titta igenom denna undersökning.
            Vi ska analysera den i lugn och ro. Vi hinner i alla fall inte
            gå in i detaljerna nu.
          </note>
          <note type="speaker">
            Anf. 29 MARIA WETTERSTRAND (mp):
          </note>
          <note>
            Fru talman! Jag vill börja med att kommentera en sak som var
            uppe för en stund sedan. Man diskuterade Norrland. Det har egentligen
            ingenting alls med konsumentpolitiken att göra, men jag tyckte
            att det var lite intressant att höra att man inte kände till geografin
            i Norrland. Jag vill bara påpeka att Norrland är
          </note>
          <note>
            57 % av Sverige. Ni kanske skulle titta lite närmare på kartan
            och lära er lite grann om geografin den del av landet som ändå
            är den största.
          </note>
          <note>
            Jag tänkte börja med att säga att jag tycker att det är viktigt
            att se på vår konsumtion i ett globalt perspektiv. För oss i Miljöpartiet
            är det en väldigt väsentlig fråga, eftersom det har stor betydelse
            för miljön och den hållbara utvecklingen i världen.
          </note>
          <note>
            Om man ser det i ett globalt perspektiv är det så att vi som
            lever i den rika delen av världen är 20 % av världens befolkning,
            och vi står för 86 % av den privata konsumtionen. Den andelen
            ökar. Eftersom konsumtionen också är nära kopplad till resursförbrukning
            innebär detta också belastningar på vår miljö.
          </note>
          <note>
            Eftersom också dagens resursförbrukning redan är alldeles för
            hög innebär det också en väldigt stor miljöbelastning, som innebär
            att vi går mot ett icke hållbart samhälle i ännu större utsträckning
            än vad vi har i dag.
          </note>
          <note>
            Dessutom är konsumentpolitiken en väldigt viktig demokratifråga.
            För att man ska ha möjlighet att påverka samhällsutvecklingen
            måste man som konsument också kunna ha inflytande på marknaden.
            Det kräver att man som konsument har en stor kunskap och en stor
            medvetenhet - kunskap om vad det är man köper och medvetenhet
            om vad det får för konsekvenser.
          </note>
          <note>
            Det behövs också starka rättigheter för konsumenter, som ger
            en möjlighet att på laglig väg lösa konflikter och hindra oseriösa
            näringsidkare från att bete sig som de vill. Det kräver också
            att alla har kunskap om sina rättigheter, för annars kan man inte
            utnyttja dem. Att bli lurad som konsument väcker frustration och
            ilska, men de rättigheter som finns kan väga upp det och skapa
            tillfredsställelse och positiva känslor. Den som inte själv kan
            föra sin talan gentemot näringsidkarna i dessa konflikter behöver
            stöd och hjälp.
          </note>
          <note>
            Miljöpartiet var väldigt positivt till det betänkande som Konsumentpolitiska
            kommittén lade och som har legat till grund för den proposition
            som vi nu behandlar. Tyvärr tycker vi att den handlingsplan som
            har utarbetats med utgångspunkt från Konsumentpolitiska kommitténs
            betänkande inte alls är tillräcklig.
          </note>
          <note>
            Det beror framför allt på att vi tycker att situationen för konsumenterna
            har förändrats och att den här handlingsplanen i princip innebär
            att man behåller en konsumentpolitik på status quo. Sammantaget
            blir det en försämring av läget. Om konsumenterna blir mer utsatta
            och handlingsplanen inte stärker konsumentpolitiken tillräckligt
            får man ett sammantaget försämrat läge.
          </note>
          <note>
            Förklaringen till att vi anser att det krävs en starkare konsumentpolitik
            snarare än en som är lika som den tidigare är många av de större
            krav som ställs på konsumenterna i dag och den ökade utsatthet
            som många är drabbade av nu. Det är bl.a.
          </note>
          <note>
            - avregleringen av el- och telemarknaden,
          </note>
          <note>
            - premiepensionsvalet,
          </note>
          <note>
            - ökad Internethandel, som också innebär gränsöverskridande och
            problem med olika lagar som gäller,
          </note>
          <note>
            - alltmer påträngande reklambudskap,
          </note>
          <note>
            - rapporter om hälsofarliga livsmedel som gör att konsumenterna
            kräver att få möjlighet att göra val på det sättet att de kan
            välja bort dessa och
          </note>
          <note>
            - ökade krav på att man ska göra etiska val i sin konsumtion.
          </note>
          <note>
            De här förändringarna är inte nödvändigtvis negativa, måste jag
            påpeka, men de förändringarna förutsätter också att man gör en
            starkare konsumentpolitik. Utan medvetna, säkra, kritiskt granskande
            och aktiva konsumenter riskerar marknadsekonomins alla positiva
            möjligheter att gå förlorade.
          </note>
          <note>
            Vi i Miljöpartiet har lagt några ytterligare förslag utöver regeringens
            handlingsplan.
          </note>
          <note>
            När det gäller målen för konsumentpolitiken tycker vi i princip
            att de är bra; det är bra att man sätter upp mål. Vi skulle vilja
            komplettera det mål som gäller miljön med att också lägga in etiska
            hänsyn i det målet. Men då skulle det inte vara ett miljömål utan
            ett s.k. hållbarhetsmål, där man också tar in etiska hänsyn.
          </note>
          <note>
            Vi vill också påpeka när det gäller kriterieutveckling för miljömärkning
            och etisk märkning att det här är en väldigt viktig fråga. Det
            råder en akut situation i dag, där de organisationer som är ansvariga
            för märkningen har svårt att ligga i framkant inom de områden
            som märkningen gäller. Eftersom märkningen är till för att vägleda
            konsumenten och vara pådrivande mot producenterna krävs det att
            märkningen också är trovärdig på ett sådant sätt att den ligger
            i framkant inom aktuella produktområden. Annars förlorar märkningen
            sin trovärdighet. Här anser vi att det behövs ett statligt stöd.
            Vi är väldigt glada att kunna säga att det har avsatts pengar
            i budgeten på konsumentområdet, där vi har förutsatt att 3 miljoner
            av dem ska användas just till kriterieutvecklingen och miljömärkning
            och etisk märkning.
          </note>
          <note>
            På samma sätt är vi glada över att man uttalar sig positivt om
            stärkta resurser för frivilligorganisationer.
          </note>
          <note>
            Vi har förutsatt i budgeten att 3 miljoner också ska användas
            till ett permanent ökat anslag till ideella organisationer.
          </note>
          <note>
            Jag blir lite bekymrad när jag hör en del företrädare här säga
            att detta ska ske först på sikt. Jag trodde att vi var överens
            om att det skulle ske redan nästa år.
          </note>
          <note>
            Men den diskussionen kan vi ta senare.
          </note>
          <note>
            När det gäller kommunal konsumentvägledning är vi i princip nöjda
            med det som står i propositionen.
          </note>
          <note>
            Vi vill inte att man ska införa ett obligatorium. Miljöpartiet
            har varit pådrivande i alla kommuner där vi verkar för att bevara
            eller inrätta kommunala konsumentkontor. Det vill vi därför att
            information och vägledning stärker konsumenterna så att man kan
            göra egna ställningstaganden, och inte enbart fungera som köpkraftiga,
            okritiskt reklamslukande slavar i företagens ledband.
          </note>
          <note>
            Vi vill att alla kommuner ska kunna erbjuda konsumentvägledning,
            antingen genom samarbete eller genom egen verksamhet. Samarbete
            kan ske antingen med andra kommuner eller med olika organisationer.
          </note>
          <note>
            Vi vill alltså inte att man inför ett obligatorium. Det finns
            så många exempel på kommunal nivå som visar att det finns stora
            möjligheter att bedriva den här verksamheten i kommunerna med
            kommunala medel.
          </note>
          <note>
            Vi tycker att det är bra att man kan stödja - det finns också
            avsatt pengar i budgeten för det - att stödja delar av den här
            verksamheten, särskilt att initiera konsumentvägledning i kommuner
            som i dag inte har någon sådan. Det kostar att bygga upp en sådan
            här verksamhet, men att driva själva verksamheten tror vi att
            kommunerna klarar av att göra själva.
          </note>
          <note>
            Det finns många positiva exempel på det.
          </note>
          <note>
            Det finns några punkter där vi är missnöjda med det som står
            i betänkandet och det som finns i propositionen.
          </note>
          <note>
            När det gäller märkning av livsmedel kan jag bara säga att vi
            stöder den reservation som Centerpartiet har på den punkten. Vi
            tycker att det är oerhört viktigt att utveckla märkningen av livsmedel
            så att man får en tillfredsställande sådan.
          </note>
          <note>
            När det gäller jämställdhetsmärkningen skulle vi önska att man
            breddade den till att gälla även reklam och företag. Det tar vi
            upp i en motion som behandlas i detta betänkande och som utskottet
            avstyrker. Vi ser det som att det skulle kunna vara ett sätt att
            gå vidare med den här märkningen till flera viktiga områden.
          </note>
          <note>
            Särskilt när det gäller reklam är det här väldigt aktuellt.
          </note>
          <note>
            Vi är missnöjda med både propositionen och utskottets betänkande
            när det gäller frågan om finansiella tjänster. I Konsumentpolitiska
            kommitténs betänkande fanns ett förslag om att införa rådgivaransvar
            för finansiell rådgivning. Man kan jämföra det t.ex.
          </note>
          <note>
            med försäkringsmäklarverksamhet. Där finns krav på utbildning
            hos den som utför verksamheten och krav på exakt hur rådgivningen
            ska utföras. Den som inte utför sitt uppdrag på rätt sätt är tvungen
            att ersätta den skada som den har åsamkat konsumenten.
          </note>
          <note>
            När det gäller övrig finansiell rådgivning finns ett mycket begränsat
            ansvar. Här har då Konsumentpolitiska kommittén föreslagit ett
            stärkt konsumentskydd genom civilrättslig lagstiftning, som är
            tvingande till konsumentens förmån.
          </note>
          <note>
            Det här är en fråga där det finns en tydlig konflikt.
          </note>
          <note>
            Konsumentföreträdarna har i sina remissvar varit väldigt positiva
            till det här, t.ex. Sveriges Konsumenter i Samverkan, Sveriges
            Konsumentråd och
          </note>
          <note>
            Sveriges Aktiesparares Riksförbund. De har ställt sig mycket
            positiva till kommitténs förslag på den punkten. Däremot har Svenska
            Bankföreningen och
          </note>
          <note>
            Svenska Fondhandlareföreningen - inte särskilt förvånande - varit
            negativa till förslaget.
          </note>
          <note>
            Här tycker vi att regeringen inte har vågat ta konsumenternas
            parti. I stället tillsätter man en ytterligare utredning, som
            ska utreda i princip samma sak, nämligen om behov finns av att
            införa en sådan här lagstiftning. Vi anser i stället att man skulle
            ha tillsatt en utredning som utreder hur den här civilrättsliga
            lagstiftningen ska utformas mer i detalj och att man skulle ha
            tagit också de förslag till inriktning på sådan lagstiftning som
            föreslogs av Konsumentpolitiska kommittén.
          </note>
          <note>
            Vi har också synpunkter när det gäller etiska fonder. Vi anser
            att staten ska ta initiativ till att utveckla ett system för certifiering
            av miljöfonder och etiska fonder. Vi tar inte ställning till om
            systemet när det väl har utformats ska vara ett statligt system
            eller om det ska ske genom någon form av branschöverenskommelse,
            men vi anser att det är viktigt att staten tar initiativ till
            en sådan här certifiering. Det beror på att det i dag finns en
            uppsjö av fonder som kallas miljöfonder eller etiska fonder, och
            det är oerhört svårt för konsumenten att veta vad de här fonderna
            egentligen står för.
          </note>
          <note>
            Utskottet svarar att Konsumentverket har fått i uppdrag att förbättra
            informationen om fonder. Men vi anser att det knappast löser problemet.
            Vi vill ha ett regelverk för vad som krävs för att en fond ska
            få kallas miljöfond eller etisk fond, inte enbart någon form av
            allmän information.
          </note>
          <note>
            Här vill jag yrka bifall till motion L7 yrkande 8.
          </note>
          <note>
            När det gäller EU har Miljöpartiet föreslagit att man ska ha
            endast minimiregler på konsumentområdet och att det ska vara inriktningen
            för Sverige när man jobbar med konsumentpolitik inom EU. Alla
            länder ska ha möjlighet att gå före med argumentet att det krävs
            för att stärka konsumenterna.
          </note>
          <note>
            Utskottet svarar då att "subsidiaritetsprincipen ska tillämpas
            så att medlemsstaterna har frihet att ge konsumenterna ett starkare
            skydd än vad som följer av gemenskapsreglerna". Så långt är det
            bra, men sedan kommer förbehållet: "Så länge detta inte leder
            till hinder för den fria rörligheten för varor, tjänster och kapital."
          </note>
          <note>
            Det är just den sista delen av meningen som är problemet. När
            det gäller konsumentfrågor är det oerhört ofta som det just leder
            till hinder för den fria rörligheten för varor, tjänster och kapital.
            Här anser vi att konsumenternas intresse och rättigheter måste
            kunna ställas före.
          </note>
          <note>
            Utskottet anför att det ska ske "så långt som möjligt" genom
            minimiregler. Det blir genast en tolkningsfråga.
          </note>
          <note>
            Jag vill yrka bifall till motion L7 yrkande 5.
          </note>
          <note>
            Vi har också en motion som handlar om en webbplats, där man ska
            kunna ge information om pensionssparande, elleverantörer, telebolag
            och sådant för att stärka konsumenterna på de avreglerade marknaderna.
            Där svarar utskottet att Konsumentverket håller på och bygger
            upp en generell webbplats för konsumentinformation. Vi hade gärna
            sett att utskottet hade stött vår motion och gjort det tydligt
            att de här delarna är viktiga och ska ingå i den webbplatsen.
          </note>
          <note>
            Jag ska bara kort nämna en motion som vi har väckt och som handlar
            om standardisering och konsumentinflytande på internationell standardisering.
          </note>
          <note>
            Där har utskottet konstaterat att medvetenheten om de här frågorna
            ökar inom EU, alltså att konsumentinflytandet är viktigt vid standardisering
            och att det inte bara är viktigt att företag och industrier har
            inflytande över detta. Men man föreslår inga konkreta åtgärder
            för att stärka detta, utan man sätter hopp till att det ska hända
            ändå. Det tycker vi är beklagligt.
          </note>
          <note>
            Jag stöder naturligtvis yrkandena i samtliga Miljöpartiets motioner,
            men jag har valt att här endast yrka bifall till motion L7 yrkandena
            5 och 8.
          </note>
          <note type="speaker">
            Anf. 30 TANJA LINDERBORG (v) replik:
          </note>
          <note>
            Fru talman! Jag har en kommentar till Maria
          </note>
          <note>
            Wetterstrand som rör frågan om budgeten. Det är självklart att
            den budgetöverenskommelse som har träffats mellan de tre samverkande
            partierna ligger fast. Det är ställt utom allt tvivel.
          </note>
          <note>
            I sådana här lägen kan jag nästan sakna att vi inte har något
            budgetansvar i lagutskottet. Jag brukar annars tycka att det är
            skönt att vi är ekonomiskt oberoende, men vid sådana här tillfällen
            hade det varit ganska bra för att kunna bryta tankar om hur pengarna
            skulle kunna användas. Men vi får utöva vårt inflytande på annat
            sätt, både Maria och jag.
          </note>
          <note>
            Det jag menade i mitt inlägg var att min bedömning efter att
            ha pratat med folkrörelseorganisationerna är att det tyvärr inte
            är tillräckligt. Därför menar jag att vi måste se över detta även
            i kommande budgetförhandlingar.
          </note>
          <note>
            Sedan vill jag också ge Maria Wetterstrand rätt i att det naturligtvis
            är viktigt att vi lär oss mer om det som är 57 % av Sverige. Jag
            svarade nog Berit
          </note>
          <note>
            Adolfsson lite slarvigt. Jag har varit ganska mycket i
          </note>
          <note>
            Norrland, och jag vill framför allt passa på och ge en eloge
            till Sundsvalls kommunala konsumentvägledare. Jag har sällan eller
            aldrig träffat en så engagerad och kunnig person. Norrland kan,
            jag vet. Men jag behöver lära mig mer om detaljerna i geografin.
          </note>
          <note>
            Anf. 31 MARIA WETTERSTRAND (mp)
          </note>
          <note>
            replik:
          </note>
          <note>
            Fru talman! Det låter ju bra att Tanja Linderborg vill öka sin
            kunskap om Norrlands geografi.
          </note>
          <note>
            När det gäller de 3 miljonerna till frivilliga organisationer
            hoppas jag att vi kan finna en lösning så att pengarna också används
            på det sätt som vi egentligen har varit överens om.
          </note>
          <note>
            När det gäller den kommunala konsumentvägledningen kan jag passa
            på att också nämna Konsument
          </note>
          <note>
            Göteborg, som jag anser vara en mycket väl fungerande konsumentvägledning
            som också har en stor ekonomisk resurs som bas för sin verksamhet.
            Där kan man också jobba mycket med just den uppsökande verksamheten,
            som är så viktig i den kommunala konsumentvägledningen. Möjligheten
            för konsumenterna att få samma stöd genom att enbart ringa upp
            exempelvis Konsumentverket och ställa frågor finns inte. Det är
            den goda närheten i den kommunala konsumentvägledningen som är
            den väsentliga skillnaden, att man kan jobba mycket med just uppsökande
            verksamhet och förebyggande arbete.
          </note>
          <note type="speaker">
            Anf. 32 TANJA LINDERBORG (v) replik:
          </note>
          <note>
            Fru talman! Jag är helt överens, även när det gäller Göteborg.
          </note>
          <note type="speaker">
            Anf. 33 KARIN JEPPSSON (s) replik:
          </note>
          <note>
            Fru talman! Jag ska öka på geografikunskapen genom att tala om
            att det lilla län jag företräder, Blekinge, får plats i Torne
            träsk. Det visar väl också att det är lite olika storlek på de
            områden vi kommer från.
          </note>
          <note>
            Två viktiga frågor skulle jag ändå vilja ta upp, kanske inte
            som replik men som ett klargörande.
          </note>
          <note>
            Utredningstiden var väldigt kort. Därför visste vi redan när
            vi lade fram utredningen att en del av de frågor som vi har ställt
            som krav behövde ses över mer. Det säger även regeringen och det
            tycker nog jag är bra. Jag hoppas att Maria Wetterstrand stöder
            det.
          </note>
          <note>
            Det är bättre att det är bra förslag som det ska fattas beslut
            om, än att det är ett halvbra förslag som sedan ändå måste rättas
            till.
          </note>
          <note>
            Vi är helt överens om hur oerhört viktigt det är att det händer
            någonting när det gäller frågan om finansiella tjänster. Men det
            visade sig att det även här fanns en del brister av rättslig karaktär
            i förslaget som gör att det behöver utredas vidare. Hellre det
            än att vi fattar ett felaktigt beslut som sedan är svårare att
            rätta till, även om det tar lite tid.
          </note>
          <note>
            Men målen är vi som sagt överens om.
          </note>
          <note type="speaker">
            Anf. 34 MARIA WETTERSTRAND (mp) replik:
          </note>
          <note>
            Fru talman! Jag håller kanske inte riktigt med om slutsatserna.
            jag håller naturligtvis med om att det är viktigt att förslag
            är väl beredda innan de kommer till riksdagen. Men de slutsatser
            man har dragit håller jag inte med om på alla punkter.
          </note>
          <note>
            Jag tycker att det i den konsumentpolitiska kommitténs betänkande
            finns flera förslag som man skulle kunna ta rakt av och lägga
            fram för riksdagen, särskilt på det finansiella området.
          </note>
          <note>
            Just rådgivningen inser jag också behöver utredas vidare. Men
            vi anser att det skulle ske med en annan form av utredningsuppdrag
            än det som man har haft nu. Vi anser inte att det behöver utredas
            igen huruvida det behövs en lagstiftning på området, utan det
            som behöver utredas är hur denna lagstiftning ska se ut.
          </note>
          <note>
            För inriktningen på den lagstiftningen tycker jag att man kan
            ta ungefär den formulering som finns i
          </note>
          <note>
            Konsumentpolitiska kommitténs betänkande. Det ska vara en tvingande
            civilrättslig lagstiftning som är till konsumentens fördel. Där
            har vi inte dragit riktigt samma slutsats. Men det kan ju bli
            så att vi ändå kommer fram till samma sak i slutändan. Då kommer
            vi att vara glada då, men vi är inte riktigt glada ännu.
          </note>
          <note>
            Eftersom Svenska Bankföreningen och Svenska
          </note>
          <note>
            Fondhandlareföreningen har varit negativa till det här förslaget
            har vi en känsla av att det kan ha inverkat på det ställningstagande
            man har gjort, att man har valt en lite mildare väg framåt på
            det området.
          </note>
          <note type="speaker">
            Anf. 35 MARIANNE CARLSTRÖM (s):
          </note>
          <note>
            Fru talman! Jag ska tala om tre delar av vårt betänkande om konsumentpolitiken:
            konsumentkunskapen i skolan, kommunal konsumentvägledning och
            konsumentforskningen.
          </note>
          <note>
            För att kunna nå alla de fem konsumentpolitiska mål som vi ställt
            upp krävs många åtgärder. Kunniga, välinformerade konsumenter
            som kan ta till vara sina rättigheter skapar en bra balans på
            marknaden, när och om man har de åsikter som företräds av en majoritet
            av utskottets ledamöter. Moderaterna är väl de enda som inte har
            någon förståelse för vare sig den förda konsumentpolitiken eller
            den här föreslagna.
          </note>
          <note>
            I reservation 4 säger moderaterna att offentligt finansierade
            konsumentvägledare inte är det bästa sättet att använda skattemedel
            på eller för att hjälpa konsumenterna. Uppkomna problem ska i
            stället i de flesta fall lösas av representanter för ortens handel
            och konsumentföreträdare. Det nu återgivna väcker frågor hos mig.
            I de flesta fall säger moderaterna:
          </note>
          <note>
            Men så är det ju redan i dag.
          </note>
          <note>
            I dag löses de flesta fall av konsumenten och näringsidkaren
            tillsammans. Men det är ju när det inte fungerar och konsumenten
            behöver hjälp som problemen löses av konsumenten, konsumentvägledaren
            och näringsidkaren tillsammans. Jag kan inte förstå vad det är
            för fel på det.
          </note>
          <note>
            Det är inte lätt att vara konsument i dag. Till vår hjälp har
            vi konsumentvägledarna och Konsumentverket. Samhällets stöd i
            de komplicerade fallen och i vår ibland så komplicerade verklighet
            tycker jag är oerhört viktigt. Det hindrar inte att det finns
            frivilligorganisationer som också gör ett gott och mycket viktigt
            arbete.
          </note>
          <note>
            Som jag sade gör de kommunala konsumentvägledarna ett ovärderligt
            arbete för konsumenterna.
          </note>
          <note>
            Tyvärr har långt ifrån alla konsumenter tillgång till kommunal
            konsumentvägledning. Jag tycker att det är synd att inte alla
            kommuner har förstått hur viktig denna verksamhet är.
          </note>
          <note>
            Konsumentvägledning är en viktig del av konsumentpolitiken, som
            i sin tur är en del av den socialdemokratiska välfärdspolitiken.
            Det är dessutom en demokratifråga. Det säger vi oavsett om det
            är val eller inte, Berit Adolfsson. Konsumenterna har olika förutsättningar.
            En aktiv kommunal konsumentvägledning satsar på olika typer av
            förebyggande verksamhet.
          </note>
          <note>
            Berit Adolfsson sade att regeringen är klok som håller med henne.
            Berit Adolfsson har inte särskilt mycket sinne för nyanser. Regeringen
            tycker att kommunal konsumentvägledning är bra. Vad man däremot
            har gjort är att man har avstått från att föreslå att det ska
            vara obligatoriskt. Det tycker jag inte är bra. Men jag förstår
            samtidigt att det, som Tanja
          </note>
          <note>
            Linderborg sade, är en ekonomisk fråga. Man har inte möjlighet
            till detta nu.
          </note>
          <note>
            Det är bra att 20 miljoner nu avsätts, så att de kommunala konsumentvägledningarna
            får möjlighet att söka pengar. Det handlar om de kommuner som
            är offensiva och satsar på bra konsumentvägledning.
          </note>
          <note>
            Pengarna ska definitivt inte gå till dem som har fuskat och inte
            byggt upp en konsumentvägledning.
          </note>
          <note>
            Har de bra idéer är det självklart att de kan söka pengar, men
            pengarna ska inte användas till att bygga upp en konsumentvägledning.
            Pengarna ska gå till dem som har en bra konsumentvägledning i
            dag. Här finns utrymme för nya bra idéer och för förebyggande
            arbete, som jag tycker är så viktigt.
          </note>
          <note>
            Moderaterna föreslår att Konsumentverkets databaser ska öppnas
            för konsumenterna och påstår att konsumentvägledarnas kunskaper
            bygger på dessa databaser. Det tycker jag är ett förakt för denna
            yrkeskårs kvalifikationer. Medlemmarna i denna yrkeskår har väldigt
            skiftande bakgrund och utbildning, men de har en ovärderlig kunskap
            och erfarenhet av konsumentvägledning som vi som enskilda konsumenter
            inte kan skaffa oss. Vi råkar inte ut för saker så ofta. När vi
            råkar ut för något behöver vi hjälp, och då räcker det inte med
            att öppna dessa databaser.
          </note>
          <note>
            Däremot håller Konsumentverket, som vi har hört förut, på och
            bygger upp webbplatser som är mycket moderna och användarvänliga
            och som kan hjälpa konsumenterna på ett förebyggande sätt.
          </note>
          <note>
            Den 1 november startade Konsument Göteborg tillsammans med stadsdelsförvaltningen
            och frivilligorganisationer en kommunal konsumentvägledning i
          </note>
          <note>
            Bergsjön. Det är ett led i storstadssatsningen. Där har man anställt
            invandrare, och man använder deras kunskaper. Man har utbildat
            dem till informatörer.
          </note>
          <note>
            Här är det invandrare som informerar invandrare. Det tycker jag
            är ett alldeles utmärkt exempel på hur man utformar en kommunal
            konsumentvägledning så att den passar bra på orten. Man startar
            nätverk som byggs upp i den lokala miljön, och man inleder samarbete
            med lokala företagare och näringsidkare. Vi har väldigt stora
            förhoppningar vad gäller detta.
          </note>
          <note>
            För oss socialdemokrater kan det aldrig kallas för slöseri med
            statliga skattemedel. För oss är det viktigt att alla konsumenter
            har tillgång till kommunal konsumentvägledning med hög kvalitet.
          </note>
          <note>
            Jag yrkar avslag på reservation 4.
          </note>
          <note>
            Det finns två reservationer om konsumentundervisning. Att den
            är viktig är vi eniga om, liksom att den bör utvecklas. Konsumentundervisning
            sker i ämnet hem- och konsumentkunskap och i andra ämnen. Eftersom
            vi nu har en försöksperiod i grundskolan med utbildning utan fastställd
            timplan är det inte bra att just nu föreslå utökat antal timmar.
            Men vi får hålla ögonen på detta och följa upp frågan. Jag tycker
            att det är oerhört viktigt.
          </note>
          <note>
            När det gäller ämnet privatekonomi i gymnasieskolan pågår det
            en utredning om gymnasieskolans studievägar, och där ska frågan
            tas upp. Det finns anledning att återkomma till den frågan.
          </note>
          <note>
            Jag yrkar avslag på reservationerna 7 och 8.
          </note>
          <note>
            Till sist vill jag ta upp forskningsfrågorna. Utskottets majoritet
            tycker att forskning är viktig och att de pengar som satsas på
            Centrum för konsumentvetenskap kommer att ha stor betydelse för
            forskarsamarbetet i dessa för konsumenterna så viktiga frågor.
            Vi tycker att det är positivt att regeringen kommer att verka
            för att begreppet konsumentforskning ska etableras och stärkas
            inom Europa.
          </note>
          <note>
            Vi reser alltmer, och mycket av handeln har flyttat utanför landets
            gränser. Det kräver samarbete mellan länderna i Europa. Att kalla
            detta för detaljstyrning av forskningen må vara moderat politik,
            men det är inte socialdemokratisk politik.
          </note>
          <note>
            Jag yrkar avslag på reservation 12.
          </note>
          <note>
            Fru talman! Jag yrkar avslag på samtliga reservationer och bifall
            till förslaget i utskottets betänkande.
          </note>
          <note type="speaker">
            Anf. 36 TANJA LINDERBORG (v) replik:
          </note>
          <note>
            Fru talman! Jag är tvungen att haka upp den fadäs som jag gjorde
            mig skyldig till i min replik till Maria
          </note>
          <note>
            Wetterstrand på någonting. Alltså begärde jag replik på vice
            ordföranden.
          </note>
          <note>
            Det var inte Sundsvall utan Sollefteå. Det var återigen mina
            kunskaper som brast. I Sollefteå finns det en otroligt engagerad
            konsumentvägledare. Hon ska ha all heder. Jag tror det finns i
            Sundsvall också, om jag ska vara ärlig.
          </note>
          <note>
            Jag delar helt vice ordförandens uppfattning när det gäller de
            pengar som ska gå till att bygga upp konsumentvägledningar. Det
            kan inte få vara på det sättet att de borgerligt styrda kommuner
            där man har sänkt kommunalskatten och avvecklat konsumentvägledningen
            bakvägen ska få nya statliga pengar för att bygga upp en sådan
            verksamhet. Det är inte bra.
          </note>
          <note>
            Det kan vi inte gå med på.
          </note>
          <note>
            Jag tycker att det som sker i Bergsjön är väldig intressant,
            och jag förväntar mig återrapportering kring det.
          </note>
          <note>
            Det var ingen replik, men tack i alla fall.
          </note>
          <note type="speaker">
            Anf. 37 ANA MARIA NARTI (fp) replik:
          </note>
          <note>
            Fru talman! Jag blev väldigt glad när jag hörde
          </note>
          <note>
            Marianne Carlström tala om att invandrare anställts för att arbeta
            med konsumentrådgivning i Göteborg.
          </note>
          <note>
            Men min fråga är om man måste anställas av kommunen för att kunna
            agera på detta sätt.
          </note>
          <note>
            Vi i invandrarorganisationerna har kämpat under år för att få
            lansera tjänster som vi själva i arbetskooperativ, ekonomiska
            föreningar eller egna aktiebolag ska kunna sälja bl.a. till kommunerna.
            Det har inte blivit någonting av det.
          </note>
          <note>
            Är det verkligen absolut nödvändigt att allt görs genom kommunen?
          </note>
          <note type="speaker">
            Anf. 38 MARIANNE CARLSTRÖM (s) replik:
          </note>
          <note>
            Fru talman! Jag tycker inte att det är nödvändigt att allt görs
            genom kommunen, men här är det kommunen, stadsdelsförvaltningen
            och frivilligorganisationerna som har tagit initiativ. Bakgrunden
            till detta är bl.a. att vissa i denna stadsdel har tagit betalt
            för att hjälpa invandrare. Det är en av anledningarna till att
            man startar denna verksamhet.
          </note>
          <note>
            Vi socialdemokrater är också för privata initiativ, men vi kan
            ändå inte sitta med armarna i kors och säga så här: Om inga invandrarorganisationer
            eller privata intressenter tar sig an detta ska kommunen inte
            göra något.
          </note>
          <note>
            Jag kan också säga att kraven på att kommunen ska göra något
            har varit väldigt stora i debatten i
          </note>
          <note>
            Göteborg. Nu har denna verksamhet startat.
          </note>
          <note>
            Det är fritt fram för vem som helst. Som jag sade samverkar man
            med frivilligorganisationer.
          </note>
          <note type="speaker">
            Anf. 39 ANA MARIA NARTI (fp) replik:
          </note>
          <note>
            Fru talman! Invandrarorganisationerna är väldigt fattiga. Invandrargrupperna
            har väldigt svårt att starta egna betalda verksamheter. Då uppstår
            denna konkurrensrelation mellan en kommun som har en stark ekonomi
            och de stackare som skulle kunna göra väldigt mycket och dra väldigt
            många ut ur arbetslösheten, men som inte har ekonomi för det.
            Det finns inte heller någon förståelse i omgivningen för att de
            kan agera på egen hand.
          </note>
          <note type="speaker">
            Anf. 40 MARIANNE CARLSTRÖM (s) replik:
          </note>
          <note>
            Fru talman! Vad jag har relaterat här är ändå ett projekt i Göteborg
            som drivs av kommunen, frivilligorganisationerna och stadsdelsförvaltningen
            tillsammans. Jag kan bara rekommendera Ana Maria
          </note>
          <note>
            Narti att åka till Göteborg och till Bergsjön och träffa dem
            och sätta sig in i detta. Jag är övertygad om att detta kommer
            att bli bra. Jag vet också att det här är bra för Konsumentverket,
            som ju utformar väldigt mycket information som vänder sig till
            invandrare.
          </note>
          <note>
            Här har verket fått några som man kan ha som samarbetspartner
            i detta arbete.
          </note>
          <note>
            De som arbetar i Konsument Göteborg är faktiskt nu på förmiddagen
            hos Konsumentverket för att ta del av de kunskaper man har där.
            Sedan kommer de till riksdagen i eftermiddag för att se våra vackra
            lokaler och hur vi arbetar här.
          </note>
          <note type="speaker">
            Anf. 41 MARIA WETTERSTRAND (mp) replik:
          </note>
          <note>
            Fru talman! När det gäller den kommunala konsumentvägledningen
            har Göteborg legat i framkant länge. Den stora skamfläcken är
            väl egentligen
          </note>
          <note>
            Stockholm. Vi har ju inte fått någon förbättring av den verksamheten
            med det nuvarande styret.
          </note>
          <note>
            Tanja Linderborg sade förut att om Socialdemokraterna och Vänstern
            får ökat inflytande i kommunerna efter valet så kommer det här
            att stärkas på många ställen. Jag vill då passa på att säga att
            det naturligtvis gäller även Miljöpartiet. Vi har jobbat för det
            här på alla ställen.
          </note>
          <note>
            När jag nu tar tagit på mig rollen som besserwisser i den här
            debatten måste jag också nämna att jag tycker att vi ibland använder
            ordet invandrare lite slarvigt. I många fall menar vi egentligen
            personer med dåliga kunskaper i det svenska språket eller personer
            som har dåliga kunskaper om det svenska samhället, vilket också
            kan vara sådana som inte är invandrare.
          </note>
          <note>
            När det gäller Bergsjöprojektet vill jag inte alls ta åt mig
            äran för det, men jag satt ordförande i konsumentnämnden i Göteborg
            när denna verksamhet inleddes. Invandrarorganisationerna är som
            sagt inblandade i det här. De boende i Bergsjön själva är också,
            tror jag, väldigt nöjda med det här projektet, även om det kan
            ligga någonting i att invandrarorganisationerna behöver ett ökat
            stöd. Det finns heller ingenting som förbjuder sådana initiativ.
          </note>
          <note>
            Jag tänkte egentligen nämna någonting om det
          </note>
          <note>
            Marianne tog upp när det gäller ungdomar. När det gäller ungdomar
            och skolan är det viktigt, tycker jag, att man inte bara pratar
            om traditionell konsumentkunskap som hushållsekonomi och konsumenträttigheter
            utan även tar upp reklamen. Ungdomar är oerhört utsatta för reklam,
            och reklamen blir mer och mer sofistikerad. Man har t.ex. produktplaceringar
            i rockvideor, filmer m.m. som ungdomar utsätts för.
          </note>
          <note>
            Jag skulle gärna vilja ha någon respons på det.
          </note>
          <note type="speaker">
            Anf. 42 MARIANNE CARLSTRÖM (s) replik:
          </note>
          <note>
            Fru talman! Tyvärr räcker inte sex minuter, och jag drog faktiskt
            över tiden ganska mycket. Men det här är någonting som jag ofta
            pratar om. Jag tycker att det är oerhört viktigt. Det är därför
            glädjande att vi har 10 miljoner avsatta för speciella ungdomssatsningar.
            Visst är detta viktigt.
          </note>
          <note>
            Berit Adolfsson och moderaterna pratar om att undervisningen
            är så oerhört viktig och att den skulle räcka till allt, men det
            är ju inte så. En del går igenom skolan och lär sig tyvärr inte
            riktigt så mycket som det är tänkt. Då måste man få möjlighet
            att rehabilitera sig. Precis som vi har vuxenutbildning måste
            vi kunna ha konsumentundervisning på olika nivåer.
          </note>
          <note>
            Jag tycker att fackföreningarna borde satsa mycket mer på konsumentpolitik
            än vad de gör. Man kan faktiskt, vill jag hävda, genom att vara
            en kunnig och duktig konsument spara mer pengar än vad vissa löneförhandlingar
            kan ge.
          </note>
          <note type="speaker">
            Anf. 43 MARIA WETTERSTRAND (mp) replik:
          </note>
          <note>
            Fru talman! Jag har inte så mycket att tillägga. Jag kan bara
            hålla med och understryka behovet av sådan här undervisning riktad
            till ungdomar. Den behöver ju inte bara ske i skolan, utan den
            kan även ske på andra sätt.
          </note>
          <note>
            Företagen ligger som sagt väldigt mycket på ungdomar. Ungdomar
            är en köpstark grupp i Sverige i dag. Man riktar i väldigt stor
            utsträckning reklamen just till ungdomar och tar då också till
            sådana medel som dold reklam i form av produktplaceringar. Även
            annan reklam påverkar oerhört mycket. Man bör vara medveten om
            den påverkan reklamen har på en själv.
          </note>
          <note>
            Man tror inte själv att man är så påverkad av reklam som man
            är. Det här skulle nog även många ickeungdomar behöva mer undervisning
            om.
          </note>
          <note type="speaker">
            Anf. 44 MARIANNE CARLSTRÖM (s) replik:
          </note>
          <note>
            Fru talman! Jag håller helt med. Men även om det kan vara bra
            att detta sker utanför skolan är också konsumentundervisningen
            i skolan oerhört viktig. Att bevaka att man faktiskt får ut den
            konsumentkunskap som man bör ha enligt läroplanen tycker jag är
            en väldigt viktig uppgift. Jag är själv hushållslärare och har
            undervisat i detta och vet hur man kan hjälpa ungdomar att bli
            bättre konsumenter. Det ska vi aldrig tveka inför. Det är viktigt
            i framtiden.
          </note>
          <note type="speaker">
            Anf. 45 CHRISTINA AXELSSON (s):
          </note>
          <note>
            Fru talman! Jag har haft förmånen att få vara ute på många möten
            och diskutera både utredningen
          </note>
          <note>
            Starka konsumenter i en gränslös värld och propositionen med
            handlingsplanen. Jag tycker att det har funnits ett väldigt gensvar
            hos dem jag har mött. Man är väldigt intresserad av de här frågorna.
            Konsumentfrågor engagerar många.
          </note>
          <note>
            Konsumentpolitik i dag innefattar väldigt många olika områden,
            alltifrån nödvändiga livsmedel, rent vatten och en god bostad
            till kläder, krimskrams, tjänster, service, el, kollektivtrafik,
            post och tele.
          </note>
          <note>
            Konsumentpolitik är också en viktig del av välfärden och en demokratifråga,
            såsom har sagts här. Jag ser också dagens debatt som en inledning
            på ett aktivt konsumentpolitiskt arbete som alla medborgare kommer
            att vinna på.
          </note>
          <note>
            Att vara konsument i dag ställer stora krav på kunskap. Det är
            inte bara märket på falukorven vi ska ta ställning till; nu ska
            vi också välja elbolag, teleoperatör och på en del platser även
            hemtjänstutövare.
          </note>
          <note>
            Därför är det glädjande att ett nytt mål, kunskapsmålet, har
            införts i konsumentpolitiken.
          </note>
          <note>
            Som konsument behöver jag veta vilka frågor jag ska ställa för
            att kunna göra rätt val av produkt eller tjänst. Ytterst handlar
            det sedan om vilket pris konsumenten är villig att betala. Men
            det är inte bara pris och kvalitet; det är också etiska frågor
            - frågor som ger svar på hur varor och tjänster är producerade,
            av vem eller vilka de är producerade och varför de är producerade.
          </note>
          <note>
            Fru talman! Konsumentfrågor är välfärdsfrågor.
          </note>
          <note>
            De handlar om vår miljö, om vår hälsa och inte minst om solidaritet.
            Genom att handla ekologiskt värnar vi vår miljö och får ett mer
            uthålligt samhälle. Genom att ta reda på hur varor produceras
            kan vi handla produkter som tär mindre på ändliga resurser och
            som är framställda av fria arbetare.
          </note>
          <note>
            Saklig information om produkter och tillverkningssätt behövs
            som motvikt till den kommersiella reklam som mer och mer tenderar
            att spela på konsumenternas känslosträngar. Det är här inflytandemålet
            kommer in.
          </note>
          <note>
            Fru talman! Konsumentkraft ger konsumentmakt.
          </note>
          <note>
            Konsumenterna har kraften genom sina val av produkter de köper.
            Konsumenter tillsammans har en mycket stark konsumentmakt och
            kan därigenom påverka både varors utformning och produktionssätt.
          </note>
          <note>
            Ett av huvudmålen i handlingsplanen är att konsumenternas ställning
            och inflytande på marknaden ska stärkas. Konsumentfrågor intresserar
            många medborgare. De ligger nära var och en och berör i vardagen.
          </note>
          <note>
            För att konsumenterna ska bli starka behöver de naturligtvis
            få information men också möjligheter att själva tycka till, debattera
            och påverka i konsumentfrågor. Därför är jag tacksam för de 10
            miljoner som
          </note>
          <note>
            Karin Jeppsson talade om. Det är en bra början för ungdomar.
          </note>
          <note>
            Jordbruksverket, Konsumentverket och konsumentvägledare ute i
            kommunerna i all ära, men det behövs också en balans mellan statliga
            verk och folkrörelser, s.k. NGO:er, med aktiva och kunniga konsumenter
            för att påverka utbud av och produktionssätt för varor. Det visar
            inte minst omställningen vid tillverkningen av papper. Numera
            är papper inte klorblekt längre fastän det är vitt.
          </note>
          <note>
            Jag har i mina motioner påpekat att de folkrörelser som arbetar
            och kommer att arbeta inom konsumentområdet måste uppmuntras och
            ges ökat stöd. Glädjande nog anser lagutskottet också att mina
            yrkanden inte står i motsats till propositionen och avstyrker
            därför dessa. Jag är mycket tacksam för det.
          </note>
          <note>
            Moderaterna med Stig Rindborg i spetsen anför i sin motion att
            det inte finns någon egentlig frivillig och oberoende konsumentrörelse
            i Sverige. Det förvånar mig. Jag kan inte räkna upp alla organisationer,
            men jag vill ändå nämna Konsumentgillesförbundet och Riksförbundet
            Hem och samhälle. Dessa båda organisationer består av enskilt
            anslutna medlemmar, som arbetar ideellt med att upplysa, debattera
            och påverka i konsumentfrågor.
          </note>
          <note>
            Men det är inte lätt att bli hörd i det mediebrus som finns runtom
            oss. Dessa organisationer måste självklart ges större möjligheter
            att söka projektbidrag, så att de får resurser att göra sig hörda
            i debatten ända ut till svaga konsumenter, detta utan att vi för
            den skull avlövar våra statliga institutioner.
          </note>
          <note>
            Jag vill avslutningsvis, fru talman, nämna något om den rättvisemärkning
            som jag också har motionerat om. Rättvisemärkt är en organisation
            som har bildats för att motverka att människor utnyttjas som slav-
            eller tvångsarbetare. Flera tunga organisationer, bl.a. LO-TCO:s
            biståndsnämnd, Svenska kyrkan och
          </note>
          <note>
            Kooperation utan gränser, står bakom.
          </note>
          <note>
            Det är bra att man i handlingsplanen betonar vikten av etisk
            märkning som ett verktyg för konsumenten att kunna välja. Det
            är också bra att regeringen pekar på att dessa organisationer
            har behov av ökade medel för att utveckla sin verksamhet.
          </note>
          <note>
            Jag vill passa på tillfället att påpeka för er som lyssnar och
            för all del också för er som läser detta i efterhand att ni har
            möjlighet att utöva er konsumentmakt genom påverkan vid inköp.
            Fråga därför efter rättvisemärkt kaffe nästa gång som ni handlar
            eller när ni beställer en kopp kaffe på ett kafé.
          </note>
          <note>
            Fru talman! Jag har inget yrkande, men jag vill uppmana alla
            konsumenter att gå samman och använda sina kunskaper och sin gemensamma
            kraft. Jag anser att vi med den folkrörelsetradition som vi har
            i
          </note>
          <note>
            Sverige, med den känsla för rättvisa och solidaritet som vi har
            och med vår internationellt sett höga kunskapsnivå kan bilda världens
            starkaste konsumentrörelse, om vi får lite tid på oss och samarbetar
            bättre mellan olika organisationer. Men det är klart att det behövs
            resurser för detta. Konsumentmakt kan ge många fördelar, och den
            lönar sig i längden också för var och en.
          </note>
          <note type="speaker">
            Anf. 46 MARIA WETTERSTRAND (mp) replik:
          </note>
          <note>
            Fru talman! Jag vill bara instämma i uppmaningen att utöva den
            egna konsumentmakten till att be om rättvisemärkt och kanske även
            ekologiskt kaffe. Alla ni som verkar i det här huset och lyssnar
            på detta kan ju börja med det kafé som ligger våningen under oss.
          </note>
          <note>
            Där finns nämligen varken rättvisemärkt eller Kravmärkt kaffe.
          </note>
          <note type="speaker">
            Anf. 47 CHRISTINA AXELSSON (s) replik:
          </note>
          <note>
            Fru talman! Jag tackar för den passningen. Vi får kanske först
            och främst skicka bollen till våra egna partikanslier, så att
            också de börjar agera.
          </note>
          <note type="speaker">
            Anf. 48 MARIA WETTERSTRAND (mp) replik:
          </note>
          <note>
            Fru talman! Det gäller kanske för ert partikansli.
          </note>
          <note>
            På Miljöpartiets partikansli har man börjat för länge sedan.
          </note>
          <note type="speaker">
            Anf. 49 CHRISTINA AXELSSON (s) replik:
          </note>
          <note>
            Fru talman! Jag är tacksam för påpekandet. Jag ska fråga hur
            det ligger till på vårt håll.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 28 november.)
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Skatteutskottets betänkanden
          </note>
          <note>
            2001/02:SkU1 Anslagen till skatteförvaltningen,
          </note>
          <note>
            Tullverket och kronofogdemyndigheterna m.m.
          </note>
          <note>
            2001/02:SkU3 En begränsningsregel för fastighetsskatten, m.m.
          </note>
          <note>
            2001/02:SkU4 Kontroll av postförsändelser
          </note>
          <note>
            2001/02:SkU5 Beskattning av kostnadsersättningar till statligt
            anställda stationerade utomlands, m.m.
          </note>
          <note>
            2001/02:SkU8 Utländska företagares mervärdesskatt i
          </note>
          <note>
            Sverige
          </note>
          <note>
            2001/02:SkU9 Vissa punktskattefrågor, m.m.
          </note>
          <note>
            Näringsutskottets betänkande
          </note>
          <note>
            2001/02:NU5 Omstrukturering av industriforskningsinstituten
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 23 november
          </note>
          <note>
            2001/02:97 av Sven Brus (kd) till finansminister
          </note>
          <note>
            Bosse Ringholm
          </note>
          <note>
            Arvsskatten
          </note>
          <note>
            2001/02:98 av Ulla-Britt Hagström (kd) till finansminister Bosse
            Ringholm
          </note>
          <note>
            Arbetsgivaravgiften
          </note>
          <note>
            2001/02:99 av Lars Elinderson (m) till justitieminister Thomas
            Bodström
          </note>
          <note>
            Skyddad identitet
          </note>
          <note>
            2001/02:100 av Elver Jonsson (fp) till statsrådet
          </note>
          <note>
            Britta Lejon
          </note>
          <note>
            Staten och medborgarna
          </note>
          <note>
            2001/02:101 av Ewa Thalén Finné (m) till näringsminister Björn
            Rosengren
          </note>
          <note>
            Aktivitetsgarantin
          </note>
          <note>
            2001/02:102 av Patrik Norinder (m) till näringsminister Björn
            Rosengren
          </note>
          <note>
            Statliga satsningar på nya miljöarbeten
          </note>
          <note>
            2001/02:103 av Ulf Nilsson (fp) till utbildningsminister Thomas
            Östros
          </note>
          <note>
            EU:s forskningspolitik och den fria forskningen
          </note>
          <note>
            2001/02:104 av Ulla-Britt Hagström (kd) till statsrådet Ingegerd
            Wärnersson
          </note>
          <note>
            Attityder i skolan
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 27 november.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 23 november
          </note>
          <note>
            2001/02:252 av Per Bill (m) till utrikesminister Anna
          </note>
          <note>
            Lindh
          </note>
          <note>
            Rättssäkerhet och asylpolitik
          </note>
          <note>
            2001/02:253 av Per Bill (m) till utrikesminister Anna
          </note>
          <note>
            Lindh
          </note>
          <note>
            Fri arbetskraftsinvandring
          </note>
          <note>
            2001/02:254 av Per Bill (m) till utrikesminister Anna
          </note>
          <note>
            Lindh
          </note>
          <note>
            Transportörsansvaret
          </note>
          <note>
            2001/02:255 av Carina Hägg (s) till utrikesminister
          </note>
          <note>
            Anna Lindh
          </note>
          <note>
            Ideella biståndsorganisationer
          </note>
          <note>
            2001/02:256 av Helena Bargholtz (fp) till miljöminister Kjell
            Larsson
          </note>
          <note>
            Utvärdering av vindkraften
          </note>
          <note>
            2001/02:257 av Per-Samuel Nisser (m) till miljöminister Kjell
            Larsson
          </note>
          <note>
            Avfallsförbränning
          </note>
          <note>
            2001/02:258 av Inga Berggren (m) till miljöminister
          </note>
          <note>
            Kjell Larsson
          </note>
          <note>
            Myndighetsansvaret och stranderosion
          </note>
          <note>
            2001/02:259 av Johan Pehrson (fp) till justitieminister Thomas
            Bodström
          </note>
          <note>
            Polisinsatsen i Göteborg
          </note>
          <note>
            2001/02:260 av Sonja Fransson (s) till justitieminister Thomas
            Bodström
          </note>
          <note>
            Åtalsunderlåtelse
          </note>
          <note>
            2001/02:261 av Carina Hägg (s) till statsrådet Lars-
          </note>
          <note>
            Erik Lövdén
          </note>
          <note>
            Borgen och hyresavtal
          </note>
          <note>
            2001/02:262 av Cristina Husmark Pehrsson (m) till statsrådet
            Ingegerd Wärnersson
          </note>
          <note>
            Maxtaxan och alternativa verksamheter
          </note>
          <note>
            2001/02:263 av Margareta Sandgren (s) till socialminister Lars
            Engqvist
          </note>
          <note>
            Reformen för äldre och funktionshindrade
          </note>
          <note>
            2001/02:264 av Ingemar Vänerlöv (kd) till näringsminister Björn
            Rosengren
          </note>
          <note>
            Vänersjöfarten
          </note>
          <note>
            2001/02:265 av Johan Pehrson (fp) till näringsminister Björn
            Rosengren
          </note>
          <note>
            Försäkring av företag
          </note>
          <note>
            2001/02:266 av Agne Hansson (c) till näringsminister
          </note>
          <note>
            Björn Rosengren
          </note>
          <note>
            Pappersbruket i Silverdalen
          </note>
          <note>
            2001/02:267 av Viviann Gerdin (c) till statsrådet
          </note>
          <note>
            Ingela Thalén
          </note>
          <note>
            Egenföretagare och sjukersättningen
          </note>
          <note>
            2001/02:268 av Hans Hoff (s) till statsrådet Ulrica
          </note>
          <note>
            Messing
          </note>
          <note>
            Hushållens kostnader
          </note>
          <note>
            2001/02:269 av Désirée Pethrus Engström (kd) till socialminister
            Lars Engqvist
          </note>
          <note>
            Barns hjärtan
          </note>
          <note>
            2001/02:270 av Ulla Hoffmann (v) till utrikesminister
          </note>
          <note>
            Anna Lindh
          </note>
          <note>
            Kvinnors rättigheter i Afghanistan
          </note>
          <note>
            2001/02:271 av Willy Söderdahl (v) till miljöminister
          </note>
          <note>
            Kjell Larsson
          </note>
          <note>
            Kadmiumförbud
          </note>
          <note>
            2001/02:272 av Willy Söderdahl (v) till näringsminister Björn
            Rosengren
          </note>
          <note>
            Återväxt av skog
          </note>
          <note>
            2001/02:273 av Carina Hägg (s) till statsrådet Mona
          </note>
          <note>
            Sahlin
          </note>
          <note>
            Stöd till kvinnors val av arbete
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 27 november.
          </note>
          <note>
            10 § Kammaren åtskildes kl. 11.44.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 6 § anf. 29 (delvis) och av tredje vice talmannen
            därefter till sammanträdets slut.
          </note>
          <note>
            Innehållsförteckning
          </note>
          <note>
            1 § Avsägelse 1
          </note>
          <note>
            2 § Kompletteringsval 1
          </note>
          <note>
            3 § Ny riksdagsledamot, m.m. 1
          </note>
          <note>
            4 § Anmälan om inkommen faktapromemoria om förslag från
          </note>
          <note>
            Europeiska kommissionen, m.m. 1
          </note>
          <note>
            5 § Beslut om utskottsbetänkanden som slutdebatterats vid arbetsplenum
            torsdagen den 22 november 1
          </note>
          <note>
            MJU3 Svenska miljömål - delmål och åtgärdsstrategier 1
          </note>
          <note>
            BoU2 Överföring av fastighetstillbehör 2
          </note>
          <note>
            AU2 Offentliganställdas bisysslor 2
          </note>
          <note>
            KU5 Anslag som regeringen disponerar och fördelar 2
          </note>
          <note>
            KU6 Redogörelse för behandlingen av riksdagens skrivelser till
            regeringen 2
          </note>
          <note>
            KU12 Riksdagens arbetsformer 2
          </note>
          <note>
            JuU3 Fortsatt giltighet av 1952 års tvångsmedelslag och lagen
            om hemlig kameraövervakning 3
          </note>
          <note>
            LU1 Underhåll till barn som fyllt 18 år 3
          </note>
          <note>
            LU3 Revisorer 3
          </note>
          <note>
            LU4 Internationella frågor om makars och sambors förmögenhetsförhållanden
            3
          </note>
          <note>
            LU5 Likvidation av aktiebolag m.m. 3
          </note>
          <note>
            6 § Handlingsplan för konsumentpolitiken 2001-2005 4
          </note>
          <note>
            Lagutskottets betänkande 2001/02:LU2 4
          </note>
        </div>
      </body>
    </text>
  </TEI>
</teiCorpus>
