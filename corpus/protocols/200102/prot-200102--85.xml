<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--85</head>
          <docDate when="2002-03-20 00:00:00">2002-03-20 00:00:00</docDate>
        </div>
      </front>
      <body>
        <div>
          <note>
            19.00 - 22.33
          </note>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 14 mars.
          </note>
          <note>
            2 § Meddelande om val av ombudsman vid JO-
          </note>
          <note>
            ämbetet
          </note>
          <note>
            Förste vice talmannen meddelade att val av ombudsman vid JO-ämbetet
            skulle äga rum torsdagen den 21 mars kl. 12.00.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2001/02:150 till lagutskottet
          </note>
          <note>
            2001/02:158 och 159 till försvarsutskottet
          </note>
          <note>
            Skrivelser
          </note>
          <note>
            2001/02:110 till konstitutionsutskottet
          </note>
          <note>
            2001/02:173 till miljö- och jordbruksutskottet
          </note>
          <note>
            4 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Miljö- och jordbruksutskottets betänkande
          </note>
          <note>
            2001/02:MJU14
          </note>
          <note>
            Konstitutionsutskottets betänkanden 2001/02:KU16
          </note>
          <note>
            och KU22
          </note>
          <note>
            Justitieutskottets betänkande 2001/02:JuU13
          </note>
          <note>
            Försvarsutskottets betänkanden 2001/02:FöU4-
          </note>
          <note>
            FöU6, FöU8 och FöU9
          </note>
          <note>
            5 § Utgivning av elektroniska pengar
          </note>
          <note>
            Föredrogs finansutskottets betänkande 2001/02:FiU9
          </note>
          <note>
            Utgivning av elektroniska pengar (prop. 2001/02:85).
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades under 14 §.)
          </note>
          <note>
            6 § Hälsa, lärande och trygghet
          </note>
          <note>
            Föredrogs utbildningsutskottets betänkande 2001/02:UbU6
          </note>
          <note>
            Hälsa, lärande och trygghet (prop. 2001/02:14).
          </note>
          <note>
            Anf. 1 CATHARINA ELMSÄTER-
          </note>
          <note type="speaker">
            SVÄRD (m):
          </note>
          <note>
            Herr talman! För ett tag sedan pratade jag med en skolläkare
            här i Stockholms län. Han var rätt bekymrad. Alltför många barn
            mår allt sämre, vilket vi också får rapporter om. Men han hyste
            ändå hopp, hopp om att skolhälsovården har förebyggande betydelse
            och kan bygga på de friskfaktorer som faktiskt alla barn har,
            inte bara arbeta akut med de sjuka och svaga faktorerna.
          </note>
          <note>
            Han passade på i det sammanhanget att nämna att han alltid pratar
            med elever och föräldrar om vikten av att äta tillsammans - minst
            en gång om dagen, gärna till frukost, och minst en festligare
            måltid i veckan. Han menade att det är det som lägger grunden
            för en viktig social tillvaro och trygghet. Det är någonting som
            alla behöver. Dessvärre är det allt färre barn som ges denna friskhets-
            och trygghetsgrund.
          </note>
          <note>
            Herr talman! Åt familjers i dag alltmer pressade situation, som
            också leder till att alltfler barn mår dåligt, borde vi ägna en
            helt egen debatt. I dag ska vi debattera ett betänkande som i
            dagsläget är betydligt smalare. I betänkandet Hälsa, lärande och
            trygghet finns egentligen bara en mera situationsanpassad formsak
            att besluta om, nämligen att alla de sexåringar som börjar i förskoleklass
            ska få sin hälsokontroll inom skolhälsovården i stället för inom
            landstingets barnhälsovård, BVC.
          </note>
          <note>
            Detta kan alla falla rätt naturligt. Alla sexåringar går inte
            i förskoleklass, men det viktiga är att inget barn faller mellan
            stolarna på skolhälsovården och
          </note>
          <note>
            BVC. I det uppdrag som ges till huvudmännen att hitta former
            och att reda ut det ekonomiska förutsätter vi att fallen förhindras
            och att även vaccination, som brukar ges av BVC vid den vanliga
            sexårskontrollen, hamnar på rätt plats med rätt kompensation.
          </note>
          <note>
            Resten av betänkandet gäller s.k. bedömningar.
          </note>
          <note>
            Men vi har ändå tagit oss friheten att tycka lite.
          </note>
          <note>
            Skolhälsovården ska vara till för alla elever, men i synnerhet
            för vissa. Den ska arbeta förebyggande och med sitt kunnande tillsammans
            med de övriga i skolan se till att elever ges bästa möjlighet
            i sin skolgång.
          </note>
          <note>
            Om detta råder det säkert inga delade meningar.
          </note>
          <note>
            Detta ska vara lika självklart om jag så går i en kommunal skola
            eller en friskola. Vi vet att det finns friskolor som av olika
            skäl inte kan ha en egen skolhälsovård med erforderlig kompetens.
            Vår uppfattning är att där resurser ingår för elevhälsa till de
            fristående skolorna ska de också ordna egen skolhälsovård, antingen
            genom egna anställda eller genom inköp. Annars ska de ha tillgång
            till kommunens skolhälsovård, men då inte med sitt bidrag få ersättning.
            Varje skola måste dock informera om hur skolhälsovården är ordnad.
          </note>
          <note>
            Herr talman! Om vi här i riksdagen skulle ha våra mössor på oss,
            skrika åt varandra, byta ut våra lokaler och arbetsrum till trista,
            tråkigare och mindre arbetsmässiga och dessutom tvingas att äta
            på tider som inte passade och stänga friskvårdsavdelningen, då
            skulle vi nog högljudda. Dessutom skulle vi inte heller må bra.
            Men så är vardagen för många elever.
          </note>
          <note>
            Vuxna har ofta ett tydligt krav på vad som förväntas av en god
            arbetsmiljö. Studier har också visat att arbetsplatser där vuxna
            ges möjlighet till inflytande, att se sammanhang och få feedback
            på sitt arbete, har stor betydelse för hälsan. Motsvarande gäller
            också för elever. Men det kan inte bara handla om att få kolla
            färger i trappuppgångar eller göra mysiga skolgårdar. Det kan
            heller inte bara handla om att ha demokratiråd där elever får
            tycka till, även om det också är viktigt. Att låta skolhälsovården
            få större tyngd även i dessa frågor om elevers arbetsmiljö skulle
            nog vara befogat.
          </note>
          <note>
            Herr talman! Låt mig som en beskrivning av det jag då tänker
            på läsa vad som står i arbetsmiljölagen.
          </note>
          <note>
            När jag säger företagshälsovård får ni andra tänka på skolhälsovård,
            och när jag läser om företag som arbetsplats kan ni tänka på skola.
          </note>
          <note>
            Arbetsgivaren ska svara för att den företagshälsovård som arbetsförhållandena
            kräver finns att tillgå.
          </note>
          <note>
            Med företagshälsovård avses en oberoende expertresurs inom områdena
            arbetsmiljö och rehabilitering.
          </note>
          <note>
            Företagshälsovården ska särskilt arbeta för att förebygga och
            undanröja hälsorisker på arbetsplatser samt ha en kompetens att
            identifiera och beskriva sambanden mellan arbetsmiljö, organisation,
            produktivitet och hälsa.
          </note>
          <note>
            När t.ex. en arbetstagare är sjuk längre än en vecka behövs oftast
            ett sjukintyg från företagsläkaren eller någon annan. Vid långvarig
            frånvaro kopplas företagsvården in för hjälp. Likaså borde skolhälsovården
            kunna fånga upp elever i riskzon. De elever som har ogiltig frånvaro
            ofta eller i längre perioder kan ha orsaker som de själva inte
            söker hjälp för.
          </note>
          <note>
            Herr talman! Låt mig skicka med dessa exempel till den bedömning
            om översyn som regeringen menar bör göras för att förbättra arbetsmiljön
            för elever.
          </note>
          <note>
            Likaså kan det finna skäl att i den fråga om ett nytt område
            - elevhälsa - som regeringen vill bereda definiera vad t.ex. en
            kurator och psykolog ska ha för basansvar, motsvarande den som
            skolhälsovården i dag har med kvalitetssäkringar m.m.
          </note>
          <note>
            Men, herr talman, under tiden som regeringen funderar vidare
            på hur man ska göra utifrån olika bedömningar finns det faktorer
            som vi kan påverka redan i dag för att elever ska må bättre.
          </note>
          <note>
            Två viktiga friskfaktorer är mat och rörelse. Det är nödvändigt
            att skolmaten ges ett annat fokus än vad den har på vissa skolor
            i dag. Visst måste det gå att planera så att ingen behöver äta
            lunch före kl. 11.
          </note>
          <note>
            Visst måste det gå att få äta i lugn och ro. Visst går det att
            erbjuda bra alternativ och en god mat utan att det behöver kosta
            mer. Dessutom borde det, med hänsyn till alla rapporter om övervikt
            bland barn, kunna finnas en bättre samordning mellan skolmaten
            och fritis när det gäller mellanmålen. Erfarenheter finns som
            visar detta. Med hjälp dessutom av en bra skolhälsovård kan också
            viktig information om barns behov vad gäller mat spridas.
          </note>
          <note>
            Många elever tycker när det gäller skolgymnastiken, somliga gläds,
            medan andra fasar. Men rörelse och motion måste återigen få bli
            naturliga inslag i vår vardag.
          </note>
          <note>
            Med tanke på hur många timmar barnen finns i skolan måste det
            här naturligt in i all verksamhet. Att planera så att fler barn
            får vardagsmotion på skoltid behöver inte innebära bara vuxenledda
            aktiviteter.
          </note>
          <note>
            Det kan lika mycket handla om att rasterna medger utevistelse
            och att det finns en bättre skolgårdsplanering. Det går att ha
            matte, NO eller andra ämnen utomhus i kombination med rörelse.
          </note>
          <note>
            Men, herr talman, även om vi blir bättre på skolhälsovård och
            låter våra barn äta bättre och röra på sig mer, finns det orsaker
            som gör att alltför många ändå mår dåligt. Det är när bristen
            på ömsesidig respekt blivit så stor att både elever och vuxna
            i skolan mobbar eller mobbas.
          </note>
          <note>
            Attityder grundläggs tidigt. Därför spelar hemmet och föräldrarna
            stor roll, men det gör även skolan. Vi kan aldrig acceptera att
            människor kränks, blir hånade eller slagna. Vi anser att skolan
            t.o.m. måste kunna ställas till svars om den har underlåtit eller
            varit inaktiv i handling när det gäller elever som utsätts för
            detta.
          </note>
          <note>
            Alltfler skolor tar problemen mer och mer på allvar. Men tyvärr
            har alltför många skolor mobbningsplaner som ligger på de alltmer
            dammiga bokhyllorna. Och det är inte säkert att de som jobbar
            med program alltid har förebyggande program som ger dokumenterad
            effekt, vilket är ett rimligt krav som de borde ha.
          </note>
          <note>
            Elever ska kunna känna sig trygga när de är i skolan eller på
            väg till eller ifrån den. I botten, herr talman, handlar det om
            ömsesidig respekt.
          </note>
          <note>
            Låt mig därför i detta sammanhang avsluta med att yrka bifall
            till reservation 1 under punkten 3 och för tids vinnande hänvisa
            resten för spännande läsning i betänkandet.
          </note>
          <note type="speaker">
            Anf. 2 YVONNE ANDERSSON (kd):
          </note>
          <note>
            Herr talman! Jag står bakom alla våra reservationer i betänkandet,
            men för tids vinnande yrkar jag bifall endast till reservation
            2 under punkt 3.
          </note>
          <note>
            I dag ska vi diskutera den proposition som heter
          </note>
          <note>
            Hälsa, lärande och trygghet tillika de motioner från allmänna
            motionstiden som berör just elevers välmående i skolan.
          </note>
          <note>
            Jag skulle allra först vilja uppehålla mig vid rubriceringen
            och ordningen på de tre viktiga begreppen hälsa, lärande och trygghet.
            Jag tror att det egentligen inte finns någon särskild tanke med
            den ordning som begreppen kommer i. Ändå skulle jag vilja penetrera
            den lite grann, för vad är det som är det allra viktigaste för
            oss om inte tryggheten? Egentligen skulle den här propositionen,
            tycker jag, hetat Trygghet, hälsa och lärande. Av människor grundläggande
            behov är tryggheten det allra starkaste. Det är det behov som
            måste vara uppfyllt för att hälsan i dess vidare mening ska finnas
            och för att ett effektivt lärande ska kunna ske.
          </note>
          <note>
            Vi kristdemokrater tycker att regeringens förslag till en rad
            åtgärder i propositionen är väldigt bra. Vi tycker att det är
            viktigt att de lyfts fram. Men sedan finns det ett par tre grejer
            som vi har invändningar emot. Vi är betänksamma över att regeringen
            inte på allvar tar tag i barns fysiska behov av rörelse och ett
            ökat utrymme för aktiviteter. Det vet vi främjar lärandet och
            också hälsan.
          </note>
          <note>
            Vi tycker att man skulle kunna ta tag i mobbningssituationen,
            och om det har vi fört ett antal debatter i kammaren. De flesta
            känner till Kristdemokraternas absoluta ståndpunkt om en nollvision
            för mobbning.
          </note>
          <note>
            Jag skulle vilja uppehålla mig vid två begrepp som är så viktiga,
            och det är arbetsmiljön för barnen och tryggheten.
          </note>
          <note>
            Egentligen saknar propositionen en ordentlig analys av begreppet
            trygghet. Jag återkommer till det och tar i stället upp det som
            är konkret, som kan åtgärdas och som många kommuner har åtgärdat.
            Jag vill gärna säga att det finns problem på många håll i skolan
            och att vi måste peka på dem. På andra håll finns de inte, för
            det finns kloka och visa kommunpolitiker och skolledare som har
            tagit tag i en rad problem.
          </note>
          <note>
            Herr talman! Äckligt, blött på golvet, dålig lukt, ingen tillgång
            till tvål och handdukar och ibland inte ens något toalettpapper.
            Så beskrivs elevers inställning till skoltoaletter. Det är barnsköterskan
            och adjunkten Barbro Lundblad, sektionen för vårdvetenskap vid
            Göteborgs universitet, som har gjort en studie bland elever i
            grundskolan i Göteborg om deras uppfattning om skoltoalettens
            standard och vilka hinder som finns för att använda toaletten
            under skoltid.
          </note>
          <note>
            Undersökningen visar att 35 % av eleverna undviker att gå på
            skoltoaletten. 16 % uppger att de aldrig går dit. Förutom att
            toaletterna upplevdes som smutsiga kände barnen sig otrygga under
            toalettbesöket.
          </note>
          <note>
            Det är inte bra, menar Barbro Lundblad, att barn håller sig de
            sex, sju, åtta timmar som en skoldag varar. Det kan få konsekvenser
            längre fram i livet i form av urinvägsinfektioner, njurskador
            och andra problem.
          </note>
          <note>
            Barnen berättar väldigt tydligt vad de vill och ger förslag till
            åtgärder, som att städa oftare eller att ha separata flick- och
            pojktoaletter. Ett barn skrev som förslag att eleverna skulle
            dela toalett med lärarna, för då skulle inte toaletterna fortsätta
            att se ut som de gjorde.
          </note>
          <note>
            Rapporten ska presenteras den 27 april.
          </note>
          <note>
            Denna miljö vill vi inte att våra barn ska ha. Därför är det
            bra att propositionen kommer och att den får ett konkret genomslag
            på olika håll, för vem kan lära sig engelska glosor eller träna
            Pythagoras sats om man sitter och är kissnödig på lektionerna?
          </note>
          <note>
            Det här är alltså inte vilken sak som helst. Toaletterna är ingen
            skitsak. Toaletterna är en i allra högsta grad viktig point i
            människors liv. Det är väl därför som vi på olika sätt åtgärdar
            just denna viktiga del i nästan alla sammanhang där vi vill att
            miljön ska vara attraktiv.
          </note>
          <note>
            Arbetsmiljön, och dit hör toaletterna i skolan för barnen, är
            jätteviktig, och den kan vi åtgärda med relativt enkla grepp.
            Det är inga större saker som måste till.
          </note>
          <note>
            Men det finns andra saker som är svårare, och jag är kritisk
            till att propositionen uppehåller sig vid de åtgärder som är enklare
            att ta tag i och glömmer bort att samtidigt analysera de svårare
            och djupare sakerna som har med tryggheten att göra. Det är enklare
            att bygga om och fräscha upp toaletterna än att skapa ordning
            och reda när det är svåra relationsproblem hos otrygga elever.
            Men hälsa och lärande har att göra med tryggheten i skolans vardag,
            tryggheten såsom den upplevs hos eleverna.
          </note>
          <note>
            När jag har frågat mina vänner varför de är trygga har jag fått
            liknande svar av dem alla. Det har med uppväxtförhållanden att
            göra, det handlar om värderingar och normer som föräldrarna lärde
            och vad de har lärt i skolan. Det handlar om tryggheten i det
            specifika sammanhanget just i det samhället, i den kamratkretsen
            och i den tidsanda som fanns då.
          </note>
          <note>
            Vi har samma ansvar. Att erbjuda våra barn en uppväxtmiljö som
            skapar trygghet är den bästa grunden för hälsa, lärande och tillväxt
            i ett land. Vi ska hjälpa barn att konstruera en referensram som
            ger självförtroende: Jag duger och du duger också. Barnet måste
            tidigt få lära sig tillit både till sig själv, sin förmåga att
            lära och till sin omgivning. Familjen, kamraterna i skolan och
            lärarna är de människor som barnet lever nära, och det är de som
            ska stödja de vanor som utvecklar och stärker tryggheten hos eleverna.
          </note>
          <note>
            Föräldrarna har huvudansvaret för sina barn. Det säger vi åter
            och återigen. Men en stor del av sin uppväxttid är barnen i skolan.
            Det finns som tur är fortfarande en tilltro till vad skolan kan
            göra för att skapa trygghet, men det räcker inte. Förväntningarna
            på föräldrarna och deras engagemang är nödvändiga.
          </note>
          <note>
            Det behövs en rejäl samverkan. Det är ett samarbetsprojekt mellan
            föräldrar och skola att skapa trygghet hos elever och barn.
          </note>
          <note>
            Men det räcker inte med tryggheten hos enskilda elever. Tryggheten
            måste också skapas i det sociala samspelet. Vilka värden tränas
            i skolan? Vilka normsystem erbjuder trygghet? Barn lär sig att
            de ska vara bussiga, att de ska samarbeta, men tyvärr är det oftast
            individuella prestationer som betygssätts och räknas.
          </note>
          <note>
            Herr talman! Våra svenska barn växer in i samhällets normsystem
            och lär sig vad som gäller, men vännerna som kommer från andra
            länder och från andra kulturer får det svårt. Det är viktigt att
            vi svenskar är trygga i vår kultur för att vi ska kunna respektera
            människor från andra kulturer. Tryggheten är basen för en skola
            där hälsa och lärande ska stimuleras och finnas.
          </note>
          <note>
            Forskningen anses vara en av de viktigaste garanterna för skolans
            utveckling. Vi satsar mycket på pedagogisk utveckling men sällan
            på de grundläggande frågor som har med tryggheten att göra. Här
            måste vi omprioritera med fokus på själva grunden för barns lärande:
            den upplevda tryggheten.
          </note>
          <note>
            Herr talman! Ett av mina små barnbarn, Ida, fick en docka i julklapp.
            Dockan har en klump i botten som gör att den, så fort den läggs
            åt sidan, ställer sig upp. Den klumpen vill jag ska symbolisera
            tryggheten. Den måste finnas som bas för att människan ska kunna
            tro på sig själv och sina möjligheter och för att hon ska kunna
            tro på sina medmänniskor. Tryggheten stimuleras av nära relationer
            och upplevs i form av självförtroende som tar sig uttryck i respekt
            för andra.
          </note>
          <note>
            Vi kan åtgärda yttre omständigheter i arbetsmiljön som t.ex.
            gruppindelning. Vi kan införa mindre grupper med nära vuxenrelationer.
            Vi kan på detta sätt stimulera de nära relationerna och ge möjlighet
            till inre trygghet hos våra barn och elever. Det skulle jag önska
            att vi kunde fokusera ännu mycket mera på.
          </note>
          <note>
            Där ligger grunden till den skola som vi alla eftersträvar.
          </note>
          <note type="speaker">
            Anf. 3 SOFIA JONSSON (c):
          </note>
          <note>
            Herr talman! Det här betänkandet behandlar, som flera sagt tidigare,
            många viktiga delar av skolans verksamhet och många olika delar.
            I flera av dessa har vi en samsyn. Det är viktigt. Det är viktigt
            att vi visar att vi i stort är överens om hur viktigt det är med
            hälsa, lärande och trygghet i våra skolor.
          </note>
          <note>
            Men på några punkter skiljer vi oss åt. Vi är några som vill
            gå ytterligare några steg fram och säga: Vi ska visa att det går
            att göra mer åt skolidrotten, hälsan och maten. Det är en tydlig
            skillnad i inställning.
          </note>
          <note>
            Det viktiga är att det finns tidiga insatser som ger alla elever
            en ärlig chans och en bra start i skolan. Det är viktigt att vi
            har en bra arbetsmiljö och en trygghet för alla. Vi ska visa att
            vi bryr oss genom att satsa resurser på skolan så att vi kan få
            fler lärare, fler skolsköterskor och fler kuratorer men också
            genom att vi reformerar skolan och ser till att den blir mer anpassad
            efter varje elev och varje individs behov.
          </note>
          <note>
            Det är ju de första åren och de tidiga insatserna som är det
            absolut viktigaste för varje elevs framgång, trygghet och förmåga
            att ta till sig kunskap i skolan.
          </note>
          <note>
            För att skapa en trygg skola behövs det ett tydligt ledarskap
            på alla plan - ett ledarskap som innebär att vi aldrig någonsin
            accepterar en endaste kränkning av något slag, oavsett om det
            handlar om mobbning, rasism eller någonting annat. Det ska vara
            en nolltolerans, där vi och alla andra reagerar på de första signalerna
            och den första kränkningen och inte väntar tills de första slagen
            är utdelade.
          </note>
          <note>
            Det måste också finnas tydliga lagar och regler.
          </note>
          <note>
            Det ska finnas färdiga handlingsplaner på varje skola, så att
            alla direkt vet vad som ska hända och vilka åtgärder om ska sättas
            in. Lärarna måste alltid rapportera händelser till både skolledning
            och föräldrar, och man ska veta vilka sanktioner som kommer att
            sättas in om man gör någonting.
          </note>
          <note>
            Mobbning har vi diskuterat ett antal gånger i riksdagen. Vi har
            också diskuterat det i våra medier. I den senaste debatten sade
            vår skolminister att vi ska fortsätta att arbeta och sända tydlig
            signaler, och vi ska sätta in ytterligare insatser. Jag skulle
            vilja höra med
          </note>
          <note>
            Socialdemokraternas representant vilka ytterligare insatser och
            vilka ytterligare tydliga signaler som riksdagen kan fatta beslut
            om.
          </note>
          <note>
            Herr talman! Skolan är elevernas arbetsplats. Det behövs en omgivning
            som passar den arbetssituation som man har i skolan. Både den
            sociala och den fysiska miljön måste anpassas efter elevernas
            behov.
          </note>
          <note>
            Det ska vara en miljö som ger lust att lära och där man känner
            sig trygg och har förmågan att ta till sig kunskap och kan vara
            schyst. Trivs man inte i skolan
          </note>
          <note>
            - trivs man inte i den miljö som finns där - är det väldigt svårt
            att lära sig saker.
          </note>
          <note>
            Den skolplikt vi har innebär att eleven måste vara i skolan oavsett
            om han eller hon tycker att miljön är bra eller dålig. Det är
            varje kommuns och varje skolas ansvar, uppgift och skyldighet
            att se till att elevernas arbetsplats och miljö är bra och att
            ingen mår dåligt av att vara i skolan.
          </note>
          <note>
            Som arbetsplats lyder skolan under arbetsmiljölagen, men alla
            delar av denna tillämpas inte ur elevernas perspektiv. Regeringen
            skrev i propositionen att det ska göras en översyn av elevernas
            inflytande över arbetsmiljöfrågorna. Det är viktigt att man som
            elev får det inflytandet tidigt och att man kan vara med och utforma
            den miljö som man går till varje dag.
          </note>
          <note>
            Vi föreslår exempelvis att arbetsmiljölagen skulle kunna förändras
            så att elevskyddsombuden får ytterligare förstärkningar och ytterligare
            rättigheter.
          </note>
          <note>
            Herr talman! I många år har Centerpartiet påtalat vikten av idrott
            och hälsa i skolan. Bakgrunden är att många idrottslärare, idrottsledare,
            forskare och läkare har rapporterat om att elevers och barns fysiska
            status blir allt sämre. Vi vet att förebyggande hälsovård i form
            av regelbundna fysiska aktiviteter och bra kostvanor har stor
            betydelse för de resultat som man presterar i skolarbetet. Ökad
            kunskap om motion och kostvanor är till stor nytta för att öka
            välmåendet och för att slippa sjukdomar som är relaterade till
            bristande motion. Dessutom vet vi att god fysik underlättar för
            eleverna att tillgodogöra sig annan undervisning i skolan.
          </note>
          <note>
            I många kommuner och på många skolor har man tagit initiativ
            och satt eleverna och lärarna i rörelse.
          </note>
          <note>
            De har rört sig på rasterna. De kan, som Catharina
          </note>
          <note>
            Elmsäter-Svärd sade, använda matematik på jympatimmarna. De är
            ute och springer av sig efter varje lektion. Dessa initiativ är
            viktiga, och det är viktigt att vi stöder dem och ser till att
            förutsättningarna finns.
          </note>
          <note>
            Regeringen skriver att man tänker stimulera skolorna att arbeta
            ännu mer med detta. En annan fråga till Socialdemokraterna i dag
            är vilka insatser som hittills är gjorda och vad vi kan vänta
            framöver i arbetet med att öka den fysiska aktiviteten och hälsan
            i skolan.
          </note>
          <note>
            Herr talman! Skolan har också en viktig uppgift i att förebygga
            ätstörningar. Matvanor och förhållandet till mat grundläggs tidigt.
            En lugn miljö i skolmatsalarna, bra skolmåltider och hemkunskapsundervisning
            är alla viktiga delar i att förebygga ätstörningar.
          </note>
          <note>
            En väl fungerande skolhälsovård och samarbete med sociala myndigheter
            är andra viktiga delar. En osund kroppsfixering ska motarbetas
            genom att aktivt arbeta med attityder. Skolans sex- och samlevnadsundervisning
            bör också ta upp hälsa och relationen till mat.
          </note>
          <note>
            Herr talman! Jag inledde med att framhålla vikten av att vi tillsammans
            visar på styrkan och säger att det här är viktigt. Det handlar
            om att vi kan samarbeta och lägga en bra plattform, en bra grund
            och skapa bra förutsättningar för skolorna att arbeta med hälsa,
            trygghet och lärande. Det är väldigt viktigt.
          </note>
          <note>
            Det räcker inte med bara fina texter i våra skrifter
          </note>
          <note>
            - i betänkanden och protokoll. Det krävs aktiv handling. Jag
            hoppas att vi även fortsättningsvis kan visa detta och få till
            stånd en ökad handlingskraft när det gäller de här frågorna.
          </note>
          <note>
            Avslutningsvis, herr talman, vill jag yrka bifall till reservation
            4 under punkt 6.
          </note>
          <note type="speaker">
            Anf. 4 ULF NILSSON (fp):
          </note>
          <note>
            Herr talman! Vi folkpartister tycker att propositionen om elevhälsa
            i många stycken är ganska bra.
          </note>
          <note>
            Det är positivt att begreppen lärande och hälsa ses i ett sammanhang.
            Skolans kunskapsuppdrag ger ju nyckeln till väldigt många sociala
            problem i skolan.
          </note>
          <note>
            Det gäller elever som inte hänger med, kommer efter, är otrygga
            och känner att de inte fungerar socialt i skolan.
          </note>
          <note>
            Folkpartiet är också positivt till förslaget till lagändring
            om hälsovård för förskoleklassen. Det tycker vi är bra, även om
            vi tycker att utskottet borde ha skrivit mer om den negativa urholkning
            av skolhälsovården som har ägt rum under senare år.
          </note>
          <note>
            Det är viktigt att vi får tillbaka skolsköterskan i skolan och
            att vi får en skolhälsovård där eleven har en regelbunden kontakt
            med skolsköterska och med läkare som tidigt kan upptäcka olika
            problem - inte bara fysiska utan även psykiska - så att man inte
            behöver gå vidare till utanförliggande psykiatrisk vård osv. Men
            som helhet är det grepp regeringens har tagit i linje med vad
            Folkpartiet har föreslagit.
          </note>
          <note>
            Det finns dock några riktiga brister. I ett betänkande som handlar
            om hälsa, lärande och trygghet borde det naturligtvis också finnas
            några förslag om vad man ska göra åt mobbning och våld och om
            hur man ska skapa trygghet i skolan. Vi i Folkpartiet efterlyser
            verkligen några tydliga förslag och några tydliga skrivningar
            som berör elevernas trygghet.
          </note>
          <note>
            Vi föreslår en rad förtydliganden när det gäller kampen mot mobbning.
            De förbyggande åtgärderna är de viktigaste: uppföljning av skolornas
            antimobbningsplaner, läxläsningshjälp och specialundervisning
            så att elever inte kommer efter och därför börjar få ett osocialt
            beteende. Vi vill betona rektors ansvar.
          </note>
          <note>
            Vi efterlyser också ett klarläggande av vilka åtgärder som skolan
            ska få vidta när grov mobbning till sist ändå inträffar. Här behöver
            rektors befogenheter klargöras. Det behöver förtydligas att skolan
            har en rapporteringsskyldighet. Föräldrarna måste informeras -
            både föräldrarna till barn som gör sig skyldiga till våld i skolan
            och, inte minst, föräldrarna till de barn som mobbar. Vi behöver,
            herr talman, en tydlighet om skolans rätt att vid grov mobbning
            som sista åtgärd också flytta mobbare. Vi behöver också ett förtydligande
            om att skolan ska vara skyldig att till polisen anmäla brott som
            begås i skolan.
          </note>
          <note>
            Först som sist behöver vi alltså ett klarläggande av principen
            att det när grov mobbning inträffar inte är offret som ska flytta.
            Är man tvungen att välja måste skolan alltid stå på offrets sida.
            Vi har i Sverige sett alltför många exempel de senaste åren på
            att föräldrar t.o.m. säljer sina hus eller byter sina lägenheter
            för att flytta till en annan skola när barnet inte står ut med
            den mobbning det har utsatts för.
          </note>
          <note>
            Vi behöver också tydliga förslag om uppföljning.
          </note>
          <note>
            De elever som har gjort sig skyldiga till grov mobbning måste
            naturligtvis tas om hand, gå i resursskolor, delta i projekt för
            samarbete med familjen och se de problem som finns där, med målet
            att komma tillbaka i vanlig undervisning.
          </note>
          <note>
            Förutom om mobbningen saknar vi också tydliga formuleringar om
            behovet av speciallärare i skolan.
          </note>
          <note>
            Specialpedagogernas antal har minskat kraftigt. Det gör att det
            stöd som alla är överens om borde sättas in tidigt i skolan inte
            sätts in. Det finns framför allt väldigt få speciallärare i skolan
            som är utbildade för grundskolenivå. De har kanske specialpedagogisk
            utbildning, men de har inte den ämnesutbildning som skulle behövas.
          </note>
          <note>
            Sammanfattningsvis vill jag säga att det i en bitvis bra proposition
            tyvärr inte finns några riktiga förslag om kampen mot mobbning
            och om hur speciallärarna ska komma tillbaka till skolan. Sådana
            förslag från regeringens sida har vi saknat de senaste åren.
          </note>
          <note>
            Avslutningsvis vill jag för att spara tid nöja mig med att yrka
            bifall till Folkpartiets reservation 6 under punkt 9.
          </note>
          <note type="speaker">
            Anf. 5 JAN BJÖRKMAN (s):
          </note>
          <note>
            Herr talman! Det har varit intressant och konstruktivt att lyssna
            till de inlägg som har gjorts här under morgonen.
          </note>
          <note>
            Elevers hälsa är temat för denna debatt, som bygger på propositionen
            om hälsa, lärande och trygghet.
          </note>
          <note>
            Jag kan konstatera att det finns en stor samstämmighet om inriktningen
            när det gäller elevvårdande arbete och skolhälsovård. Det är ett
            oerhört viktigt tema.
          </note>
          <note>
            Vi vet, vilket flera har varit inne på, av de undersökningar
            som har publicerats att många av våra elever mår bra, har det
            bra, trivs och trivs också i skolan. Men vi vet samtidigt att
            alltför många barn inte mår bra. En rad exempel på detta har tagits
            upp både i propositionen och betänkandet och i de inlägg som redan
            har gjorts. Det handlar om stress, depression, ätstörningar, rökning,
            alkohol- och narkotikamissbruk, allergier osv. Man kan säga att
            de psykosociala hälsoproblemen har ökat samtidigt som vi i större
            utsträckning har kunnat hantera de fysiska hälsoproblemen.
          </note>
          <note>
            Vi vet också att faktorer som samhällsmiljö, socialgrupp, kön,
            etnicitet, utländsk bakgrund osv. är betydelsefulla i ett folkhälsoperspektiv.
          </note>
          <note>
            Propositionen tar upp en rad aspeker på elevhälsan och föreslår
            ett antal åtgärder för att stödja elevers hälsa. Utgångspunkten
            är att arbetet med elevhälsa ska ses som en del av skolans lärandeuppdrag
            och det samlade arbetet för god hälsa.
          </note>
          <note>
            Yvonne Andersson var inne på hur viktigt det är att barn känner
            sig trygga för att ha möjlighet att lära sig någonting, för att
            fungera i vardagen och ha ett utvecklande liv. Jag tror att det
            är en viktig utgångspunkt både för elevhälsoarbetet och för skolans
            arbete i vardagen i allmänhet. Känner barnen sig inte trygga är
            det också svårt för dem att känna glädje i att lära sig någonting
            och att få läroprocesserna att fungera.
          </note>
          <note>
            Ett konkret förslag i propositionen gäller att skolhälsovården
            också ska omfatta eleverna i förskoleklassen. Vi är utskottet
            överens om att det är bra att ansvaret för skolhälsovården också
            för förskoleklassen överförs till kommunerna den 1 juli 2003.
          </note>
          <note>
            När det gäller elevernas arbetsmiljö, som flera har varit inne
            på, konstaterar regeringen, vilket utskottet också ställer sig
            bakom, att elevernas roll och ansvar i fråga om arbetsmiljön behöver
            förtydligas och stärkas. Det är därför som regeringen också ämnar
            ta initiativ till en översyn av arbetsmiljölagen ur ett elevperspektiv.
            Man kan också säga, vilket inte har berörts här, att frågan om
            elevernas arbetsmiljö också hanteras av Skollagskommittén och
            finns med som ett tydligt direktiv till den. Det ger oss förutsättningar
            att komma tillbaka till detta område.
          </note>
          <note>
            Regeringen föreslår också ett nytt verksamhetsområde, elevhälsa,
            som ska omfatta skolhälsovården, elevvården och de specialpedagogiska
            insatserna.
          </note>
          <note>
            Man konstaterar också att uppdraget för elevhälsan ska vara detsamma
            som för skolan i dess helhet. Det tror jag är viktigt.
          </note>
          <note>
            Regeringen konstaterar att en del frågor behöver beredas ytterligare.
            Därför vill man återkomma, vilket flera har berört här, till verksamhetsområdet
            elevhälsa. Och det får vi naturligtvis anledning att göra så småningom.
          </note>
          <note>
            Regeringen tar också upp frågan om kompetensoch kunskapsutveckling
            inom detta område. Det tror jag också är oerhört viktigt, inte
            bara att det finns pengar till detta område utan att det också
            finns möjligheter att rekrytera kompetent personal. Där har staten
            sin uppgift att tillhandahålla utbildning och se till att det
            finns den typen av kompetens. Men kommunen har också ansvar för
            att se till att det anställs personal i vardagen för att jobba
            med dessa frågor.
          </note>
          <note>
            Utöver dessa förslag som vi i stort är överens om i utskottet,
            och som jag därmed hoppas kommer att bli riksdagens beslut, även
            om det sker en del medskick på olika områden från olika partier,
            tar vi också upp ett antal motioner som har väckts under allmänna
            motionstiden. Många av dem berör mobbning och kränkande behandling.
            I dessa motioner framförs en rad förslag för att stärka insatserna
            mot mobbning.
          </note>
          <note>
            Det tycker jag är alldeles utmärkt.
          </note>
          <note>
            I avvaktan på att Skollagskommittén ska bli klar med sitt arbete
            och komma med sitt förslag, där kränkande behandling och det som
            hänger ihop med detta är ett viktigt område, har vi valt att säga
            att vi gärna vill invänta Skollagskommitténs förslag innan vi
            tar ställning till olika lagregleringar som kan bli följden av
            detta arbete.
          </note>
          <note>
            Låt mig samtidigt säga att vi alla är överens om nolltolerans
            mot mobbning och alla former av kränkande behandling. Det finns
            tydliga föreskrifter mot mobbning i skollagen och i våra läroplaner.
            Rektor, som någon var inne på, har ett ansvar för att handlingsprogram
            mot mobbning upprättas och att de också används i de olika skolorna
            och inte bara upprättas.
          </note>
          <note>
            Det genomförs en rad aktiviteter inom ramen för detta område.
            Under förra året och detta genomförs ett antimobbningsprojekt
            som Utbildningsdepartmentet har initierat och som flera i denna
            kammare har bidragit till. Detta antimobbningsprojekt heter
          </note>
          <note>
            Tillsammans.
          </note>
          <note>
            Sofia Jonsson undrade vad som sker just nu. En av de saker som
            har skett under de senaste veckorna är att Skolverket har fått
            regeringens uppdrag att lyfta fram goda exempel i arbetet med
            att minska mobbning och annan kränkande behandling. Skolverket
            ska också ta fram en forsknings- och kunskapsöversikt.
          </note>
          <note>
            En annan sak som kan bidra till en positiv utveckling är att
            vi får fler vuxna i skolan. Om vi har fler vuxna i skolan som
            ser barnen och ser vad som händer och som kan vara ute på rasterna
            osv. underlättar det att man upptäcker och förhindrar mobbning.
            Det som vi kallar för Wärnerssonpengarna möjliggör för kommunerna
            att anställa ytterligare vuxna i skolan.
          </note>
          <note>
            Jag tror att det också kan vara en viktig förutsättning.
          </note>
          <note>
            Jag kan nämna att utbildningsutskottet förra året anordnade en
            offentlig utfrågning på detta område med inriktning på forskning
            om mobbning. I någon mening har detta seminarium fått en fortsättning.
            Det anordnas nämligen ett forskarseminarium i Örebro i augusti
            där man ska ta upp forskningsrön kring mobbning. Det tror jag
            också kan bidra till att öka kunskaperna på detta område och förståelsen
            för vad man ska göra.
          </note>
          <note>
            Avslutningsvis vill jag säga att vi får anledning att komma tillbaka
            till dessa frågor, bl.a. om fler lagändringar och konkreta förslag,
            när Skollagskommittén har lagt fram sitt förslag, när översynen
            av arbetsmiljölagen är genomförd och när den ytterligare beredningen
            av verksamhetsområdet elevhälsa har skett.
          </note>
          <note>
            Jag ser fram emot att vi ska kunna fortsätta en konstruktiv diskussion
            precis som i dag när det gäller mobbning när dessa resultat föreligger.
          </note>
          <note>
            Herr talman! Jag ber att få yrka bifall till förslaget i betänkandet
            och avslag på samtliga motionsyrkanden.
          </note>
          <note type="speaker">
            Anf. 6 YVONNE ANDERSSON (kd) replik:
          </note>
          <note>
            Herr talman! Jag skulle vilja höra lite grann hur man från regeringspartiet
            tänker sig att arbeta för en djupare analys kring just barns upplevda
            trygghet i skolan och i deras uppväxt. Kommer man att arbeta vidare
            med den frågan? Vi efterlyser att man tar tag i många av de delar
            som det kan göras något åt. Andra behöver vi söka mer kunskap
            om, och vi behöver hitta nya vägar för att få denna upplevelse
            av barns trygghet.
          </note>
          <note type="speaker">
            Anf. 7 JAN BJÖRKMAN (s) replik:
          </note>
          <note>
            Herr talman! Jag tror att Yvonne Andersson och jag är helt överens
            om utgångspunkten, nämligen att en av de viktigaste förutsättningarna
            för barns lärande är att de känner sig trygga. Där är skolan en
            viktig komponent i detta. Familjerna är en annan viktig komponent
            för att barn ska känna sig trygga. Också samarbetet mellan skola
            och hem är viktigt för att skapa denna trygga situation för barnen.
          </note>
          <note>
            Vi vet att alla barn inte har samma förutsättningar.
          </note>
          <note>
            Det innebär också att skolan i sitt arbete måste vara kompensatorisk
            och kunna stötta de barn ytterligare som kanske inte har samma
            förutsättningar som sina kompisar. Det är en viktig del i att
            bygga upp tryggheten för dessa barn. Den ökade personaltätheten
            i skolan tror jag också att vi kan vara överens om är en viktig
            del i att skapa denna trygghet.
          </note>
          <note>
            När vi får en mer fördjupad diskussion kring detta tror jag att
            de ytterligare forskningsinsatser om vad man ytterligare kan göra
            som vi nu kan se på detta område och som vi i utskottet har bidragit
            till att stimulera fram kan bidra till detta. Man får se detta
            som ett samlat paket när det gäller hur vi skapar denna trygghet.
            Det är en rad olika komponenter som ingår i det konkreta arbetet
            för att ge alla barn de bästa förutsättningarna för både lärsituation
            och en positiv vardag.
          </note>
          <note type="speaker">
            Anf. 8 YVONNE ANDERSSON (kd) replik:
          </note>
          <note>
            Herr talman! Man är tacksam för varje sådant svar. Jag tror att
            vi här har ett kärnproblem.
          </note>
          <note>
            Min andra fråga är: Skulle Jan Björkman kunna tänka sig att arbeta
            för att skolan organiseras så att barnen i förskolan och inte
            minst i den vanliga skolan har möjlighet att få fasta vuxenrelationer,
            dvs. att en lärare kanske inte behöver ha huvudansvar för mer
            än
          </note>
          <note>
            15 barn eller att man har minigrupper i förskolan?
          </note>
          <note>
            Forskningen i dag visar nämligen att detta skapar en trygghet
            som är svår att få när många barn möter många vuxna.
          </note>
          <note type="speaker">
            Anf. 9 JAN BJÖRKMAN (s) replik:
          </note>
          <note>
            Herr talman! Jag tror att vi är överens om grundfrågan, att det
            är viktigt att ge alla barn dessa förutsättningar och att vi måste
            jobba för att skapa dessa förutsättningar.
          </note>
          <note>
            Jag tror också att Yvonne Andersson och jag och andra i denna
            kammare kan bidra till att stimulera detta tänkande ute i varje
            skola. Däremot är jag inte så säker på att vi ska reglera fram
            detta utan att det i stället ska växa fram som ett naturligt led
            av den dialog som vi kan ha mellan politiker på den centrala nivån
            och politiker och skolfolk ute i vardagen. På det sättet skapas
            det samtalsklimat och den miljö som gör att vi kan få en situation
            där barn i större utsträckning än i dag känner sig trygga.
          </note>
          <note>
            Jag tror att anonymiteten i många skolor är ett bekymmer. Man
            känner sig inte sedd. Jag träffade en äldre skolpolitiker som
            hade varit med länge som sade: Om jag blev rektor för en skola
            skulle det första jag gjorde vara att stå och hälsa alla barn
            välkomna varje morgon för att de skulle se att jag brydde mig.
          </note>
          <note>
            Att bli sedd och känna att någon vuxen bryr sig om en tror jag
            är en oerhört viktig signal till barnen.
          </note>
          <note type="speaker">
            Anf. 10 ULF NILSSON (fp) replik:
          </note>
          <note>
            Herr talman! När det gäller arbetet mot mobbning väntar många
            i skolvärlden på besked. Det har rått mycket stor oklarhet under
            de senaste åren om skolan har rätt att vid grova och extrema fall
            av mobbning flytta eller omplacera en mobbare och vidta åtgärder
            även om mobbaren själv inte går med på att flytta.
          </note>
          <note>
            Nu är det så att förslag angående skolans befogenheter kommer
            från Skollagskommittén först långt efter valet. Det är tråkigt,
            men det är ingenting att göra åt. Men jag tror att väldigt många
            är intresserade av, inte i detalj vilka förordningar vi ska få
            men själva grundinställningen som ordföranden i utbildningsutskottet
            har. Därför ställer jag en mycket enkel fråga: Anser Jan Björkman
            att det i en skola ska vara möjligt att fatta beslut om att omplacera
            en människa som gör sig skyldig till grov mobbning även om mobbaren
            själv eller hans föräldrar inte är med på det?
          </note>
          <note type="speaker">
            Anf. 11 JAN BJÖRKMAN (s) replik:
          </note>
          <note>
            Herr talman! Den frågan har vi ju diskuterat tidigare i den här
            kammaren i flera omgångar. Min bedömning är väl att som en yttersta
            konsekvens måste svaret vara ja. Men jag vill gärna se att det
            här hänt en väldig massa saker innan man kommer dithän. Jag tror
            att det som Sofia Jonsson tog upp, nämligen tidiga reaktioner,
            att tidigt ge de signalerna från vuxenvärlden att man inte accepterar
            kränkande beteende, är oerhört viktiga. Man får inte låta bli
            att vidta åtgärder i en sådan situation för att sedan hantera
            den i dess yttersta konsekvens på det sätt som Ulf Nilsson tog
            upp.
          </note>
          <note>
            Jag ser gärna att vi får förslag från Skollagskommittén, som
            behandlar det här området. Därifrån kan vi få ett seriöst och
            genomarbetat förslag att ta ställning till när det gäller hur
            en sådan lag skulle kunna se ut.
          </note>
          <note type="speaker">
            Anf. 12 ULF NILSSON (fp) replik:
          </note>
          <note>
            Herr talman! Jag tackar Jan Björkman för det svaret. Tyvärr finns
            inte en sådan tydlighet i dag om vilken rätt skolan har. Vi har
            ett antal exempel på grov mobbning där budskapet till alla elever
            på skolan är att de som har utsatts flyttar, medan de som har
            gjort sig skyldiga till mobbningen går kvar.
          </note>
          <note>
            Naturligtvis är de förebyggande insatserna allra viktigast. Men
            jag tror också att vetskapen om att det kan bli konsekvenser av
            ett handlande i sig verkar just förebyggande.
          </note>
          <note>
            Jag tycker naturligtvis att det är bra att Jan
          </note>
          <note>
            Björkman ändå säger att den här möjligheten ska finnas. Men jag
            tycker att det är väldigt tråkigt att vi ska behöva vänta så länge
            på ett klarläggande av lagstiftningen i den här frågan.
          </note>
          <note type="speaker">
            Anf. 13 JAN BJÖRKMAN (s) replik:
          </note>
          <note>
            Herr talman! Jag är kanske inte lika oroad över att det dröjer
            några månader innan Skollagskommittén är klar med sitt förslag.
            Men det kan bero på att jag inte är lika fixerad vid tiden före
            valet och tiden efter valet som Ulf Nilsson är. Det kan möjligen
            ha sina politiska förklaringar.
          </note>
          <note>
            Men jag tycker att det är bra att vi får ett genomarbetat förslag
            från Skollagskommittén som behandlar det här problemet. Det finns
            ju redan en lagreglering kring det. Gymnasieskolan ger möjligheten
            till avstängning. I grundskolan är det rektor som har ansvaret
            för de disciplinära åtgärder man ska vidta.
          </note>
          <note>
            Behövs det någon ytterligare lagstiftning om detta tycker jag
            att det är bra att frågan är ordentligt genomarbetad via Skollagskommittén
            och ser fram emot att vi får förslag. I kommittén finns också
            Ulf
          </note>
          <note>
            Nilssons parti företrätt och kan framföra sina synpunkter.
          </note>
          <note type="speaker">
            Anf. 14 LENNART GUSTAVSSON (v):
          </note>
          <note>
            Herr talman! Under 90-talet har stora förändringar skett inom
            skolans område. Förändringar i huvudmannaskap, nya läroplaner,
            nytt betygssystem är några exempel. De här förändringarna har
            skett samtidigt som det gjorts stora ekonomiska neddragningar.
          </note>
          <note>
            Ett exempel man kan ta är den kraftiga ökningen av antalet särskolebarn,
            där Skolverket som ett skäl anger de resursminskningar som skett
            inom grundskolan.
          </note>
          <note>
            Barns och ungdomars hälsa följer tydliga mönster utifrån klass,
            kön och etnisk bakgrund. Hälsa, livsvillkor, levnadsvanor och
            livsstilar skiljer sig åt mellan grupper av ungdomar. För en vänsterpartist
            är det ingen nyhet att samhällets orättvisor påverkar individernas
            möjlighet till utveckling och ett gott liv. Barns och ungas fysiska
            hälsoproblem har efterhand kanske kunnat hanteras på ett bättre
            sätt samtidigt som psykosociala problem som mobbning, våld och
            sexuella trakasserier har ökat.
          </note>
          <note>
            Skolans miljö påverkas naturligtvis i hög grad av det omgivande
            samhället och dess utveckling. Vuxnas otrygghet på arbetsmarknaden,
            arbetslöshet och otrygga familjeförhållanden påverkar naturligtvis
            barns och ungas uppväxtvillkor och därigenom också situationen
            i skolan. Till detta kan läggas en utveckling där ungdomars möjlighet
            till en rik fritid på många håll beskurits. Stängningar av fritidsgårdar,
            neddragningar av satsningar på ungdomskultur påverkar naturligtvis
            barns och ungdomars möjlighet till en utvecklande fritid.
          </note>
          <note>
            Den rapport som Rädda Barnen har tagit fram och som presenterades
            i dagarna visar med stor tydlighet på ökade klyftor i samhället.
            Bl.a. pekar studiens upphovsman Tapio Salonen på att ekonomiskt
            knappa förhållanden får effekter på barns chanser längre fram
            i livet. Möjligheterna till utbildning, hälsa, arbete och etablering
            i vuxenlivet påverkas.
          </note>
          <note>
            Herr talman! Skolan kan vara och ska utgöra en miljö där lusten
            att lära främjas och utvecklas, en miljö där barn, ungdomar och
            vuxna trivs. En skola där man trivs är en viktig del i ett hälsofrämjande
            arbete. Därom tror jag att alla är överens.
          </note>
          <note>
            Ansvaret för elevhälsan kan primärt sägas vara att arbeta med
            skolrelaterade frågor. Men i arbetet måste man inse att elevernas
            förutsättningar och vardag i skolan påverkas av den samlade livssituationen.
            Ansvaret för att ge barn och ungdomar det stöd de har rätt till
            måste ses i ett samlat perspektiv, där man får bortse från olika
            organisationsgränser. Vänsterpartiet betonar i flera sammanhang
            den generella välfärdens betydelse för möjligheterna till ett
            gott liv. I arbetet med barns och ungdomars hälsa är det därför
            av största vikt att lyfta fram just den generella välfärden.
          </note>
          <note>
            Utgångspunkten i det förslag som vi nu diskuterar är propositionen
            Hälsa, lärande och trygghet. Förslaget har tagits fram i samverkan
            mellan Miljöpartiet,
          </note>
          <note>
            Vänsterpartiet och Socialdemokraterna. Utgångspunkten för oss
            i Vänsterpartiet har varit ett helhetstänkande och en samverkan
            kring omsorg om eleven, där all personal i skolan tar sitt ansvar.
            Det gäller att skapa en god arbetsmiljö såväl fysiskt som psykosocialt.
          </note>
          <note>
            Innan förslagen om den nya elevhälsan kan bli verklighet återstår
            en hel del arbete. Vänsterpartiet ser fram mot att aktivt kunna
            delta i det arbetet. Det är ett arbete som måste präglas av att
            skapa en skolmiljö där begrepp som trygghet och trivsel, upplevelse
            av sammanhang och helhet, delaktighet, inflytande och självkänsla
            samt möjligheter att få använda alla sina sinnen och utveckla
            kreativitet inte bara är begrepp utan en självklar verklighet
            för alla elever. I det sammanhanget vill jag redan nu deklarera
            att jag tror att vi också måste ha en resursdiskussion.
          </note>
          <note>
            I detta betänkande behandlas också en del andra frågor, bl.a.
            frågor som rör mobbning. Först och främst vill vi från Vänsterpartiet
            understryka vad utskottet säger: "Skolans arbete skall präglas
            av en nolltolerans mot mobbning. Detta gäller mellan elever, mellan
            vuxna och mellan vuxna och elever." Jag tror att alla är överens
            om det här. Det är bra att vi har en samsyn i den frågan. Sedan
            återstår en diskussion om hur man når målet och vilka metoder
            man ska använda.
          </note>
          <note>
            Från en del borgerliga partier kommer förslag som kan beskrivas
            som hårdare tag och enklare lösningar.
          </note>
          <note>
            Jag tittade på Folkpartiets hemsida för ett tag sedan.
          </note>
          <note>
            Där kunde man läsa under rubriken "En trappa av sanktioner" om
            ett antal lösningar.
          </note>
          <note>
            Jag vill vända mig till Folkpartiets representant i debatten
            och ställa två frågor. Varför denna fokusering på att flytta elever,
            och på vilket sätt tror ni att det löser problemen? Hur gör vi
            i Folkpartiets skola med de vuxna som utsätter elever för mobbning?
            Den frågan är ställd mot bakgrund av det faktum att vuxenmobbning
            faktiskt förekommer i skolan.
          </note>
          <note>
            Jag tänker också kort kommentera den diskussion som har förts
            här om behovet av rörelse och fysisk aktivitet. Jag tror också
            att det är en fråga där vi i grunden är överens. Jag tror att
            alla politiska partier säger att rörelse är viktigt. Därför tänkte
            jag redan nu ge ett tips till partierna. På torsdag i samband
            med att utskottet ska justera betänkandet om skolan finns en vänsterpartistisk
            reservation som jag rekommenderar er att ta del av. Läs den och
            eventuellt stöd den. Reservationen rör frågan om hur vi ska stimulera
            ökad rörelse i bl.a. skolan.
          </note>
          <note>
            Herr talman! Avslutningsvis hoppas jag som vänsterpartist att
            vi i och med dagens beslut tar några första steg mot en skola
            där alla elever har en möjlighet att påverka, ta ansvar för sina
            studier och sin arbetsmiljö. Detta ska kunna ske oberoende av
            föräldrarnas utbildningsbakgrund, oberoende av om eleverna är
            killar eller tjejer och oberoende av om de är funktionshindrade
            eller har annan etnisk bakgrund.
          </note>
          <note>
            Jag yrkar bifall till förslaget i utbildningsutskottets betänkande.
          </note>
          <note type="speaker">
            Anf. 15 YVONNE ANDERSSON (kd) replik:
          </note>
          <note>
            Herr talman! Lennart Gustavsson säger inledningsvis att en anledning
            till de problem som finns i dag är bl.a. att barn kommer från
            otrygga familjeförhållanden.
          </note>
          <note>
            Jag skulle vilja veta vad Lennart Gustavsson och hans parti gör
            för att trygga familjeförhållandena för barn. Det har snarare
            varit en politik som successivt försöker att utrota familjen som
            den trygga miljö som barnet så väl behöver. Det finns otaligt
            mycket forskning som pekar på och visar att trygga familjeförhållanden
            är det som ger den status ett barn behöver för att möta livets
            utmaningar både när det gäller lärande och övriga framgångar i
            livet. Vad tänker Lennart
          </note>
          <note>
            Gustavsson göra för barnets möjligheter att uppleva tryggheten
            i sin familj?
          </note>
          <note type="speaker">
            Anf. 16 LENNART GUSTAVSSON (v) replik:
          </note>
          <note>
            Herr talman! En av de viktigaste förutsättningarna för att vara
            trygg är att ha makt över sitt eget liv. Jag sade i mitt anförande
            att bl.a. vuxnas otrygghet på arbetsmarknaden och arbetslöshet
            påverkar naturligtvis barn och ungas uppväxtvillkor och därigenom
            också situationen i skolan. Jag pratade också om behovet av en
            rik fritid. Jag pekade på en del av de saker som har hänt under
            90-talet i fråga om neddragningar. Vänsterpartiet försöker återställa
            en del av de neddragningar som har skett under 90-talet så att
            barn och unga faktiskt ges möjligheten till ett rikt liv.
          </note>
          <note>
            Familjerna har en viktig betydelse för barns uppväxt. Därom råder
            ingen diskussion. Men naturligtvis ser familjerna olika ut beroende
            på bl.a. arbetslöshet och segregation.
          </note>
          <note type="speaker">
            Anf. 17 YVONNE ANDERSSON (kd) replik:
          </note>
          <note>
            Herr talman! Jag tror inte på det resonemanget.
          </note>
          <note>
            Inte heller har jag sett att man vid några av de symposier som
            har genomförts när det gäller forskningen på området har ansett
            att det är barnets makt över sitt liv som ger det trygghet de
            första åren. Snarare är det de nära relationerna med en eller
            två vuxna, med en fast hand och ett varmt hjärta, som gör att
            det går att etablera de fasta strukturerna för ett barn.
          </note>
          <note>
            Det är snarare fråga om en söndersplittring om det ska organiseras
            och göras så att barnet förs från föräldrarna - där det naturligaste
            umgänget sker för att barnet ska växa till.
          </note>
          <note>
            Lennart Gustavsson citerade ändå vad han sagt tidigare om vad
            som skulle utgöra trygga familjerelationer. Därför undrar jag
            vad Lennart Gustavsson och hans parti gör för att öka möjligheterna
            för föräldrarna att ha ett engagemang tillsammans med sina barn
            och för att öka möjligheterna till de nära vuxenrelationerna i
            skolan, dvs. det som ger styrkan och tryggheten som sedan mynnar
            ut i att barnet kan ha makt över sitt liv.
          </note>
          <note type="speaker">
            Anf. 18 LENNART GUSTAVSSON (v) replik:
          </note>
          <note>
            Herr talman! Det här blir svårt: Jag kommer i den här repliken
            att använda tiden för att göra någonting som kan te sig omöjligt,
            nämligen försöka förklara generell välfärd för en kristdemokrat.
          </note>
          <note>
            Vi har under denna mandatperiod försökt att förstärka den generella
            välfärden, som jag som vänsterpartist anser utgör en av grunderna
            för att skapa trygga förhållanden i samhället. Vi har arbetat
            för att förstärka resurserna till barnfamiljerna på olika sätt.
          </note>
          <note>
            De flesta av de sätt som vi har använt för att förstärka resurserna
            till barnfamiljerna har motarbetats av
          </note>
          <note>
            Kristdemokraterna.
          </note>
          <note>
            Vi har olika syn på hur vi faktiskt ska se till att skapa trygghet
            i samhället. Det får vi faktiskt respektera. Kristdemokraternas
            variant med en glorifiering av familjen och att lyfta fram familjebegreppet
            har stora brister. Man måste erkänna att det finns en stor skillnad
            mellan en höger och en vänster och våga stå upp och säga att det
            behövs en generell välfärd som bas för att skapa ett tryggt samhälle
            - där familjen naturligtvis har stor betydelse.
          </note>
          <note>
            Anf. 19 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Herr talman! Lennart Gustavsson säger i replikskiftet med Yvonne
            Andersson att trygghet är makt över sitt eget liv. Låt mig då
            fråga Lennart Gustavsson om han medger att trygghet för en elev
            också kan innebära att jag har makt, möjlighet och rätt att välja
            en skola - även om den skolan skulle vara en friskola.
          </note>
          <note type="speaker">
            Anf. 20 LENNART GUSTAVSSON (v) replik:
          </note>
          <note>
            Herr talman! Det är intressant med frågan om att makt utgörs
            av möjligheten att välja. Då ska man veta vilka förutsättningar
            man har att välja.
          </note>
          <note>
            Det är betydligt intressantare att läsa de moderata förslagen
            där valfriheten sätts i högsätet och man utgår från allas lika
            möjlighet att faktiskt välja.
          </note>
          <note>
            Svaret blir ett par frågor: På vilket sätt ska man i det moderata
            samhället ge alla en möjlighet att faktiskt välja? Är det skolpengen?
          </note>
          <note>
            Anf. 21 CATHARINA ELMSÄTER-
          </note>
          <note type="speaker">
            SVÄRD (m) replik:
          </note>
          <note>
            Herr talman! Låt mig då inte krångla till det så mycket för Lennart
            Gustavsson, så att han får en chans att kunna svara om huruvida
            rätten att välja skola skulle innebära trygghet och makt för en
            elev.
          </note>
          <note>
            Vi har en vanlig kommun där det finns ett antal kommunala skolor
            och där det också finns några friskolor. Det är inte så konstigt
            i dag att inom en och samma kommun ha möjligheten och rätten att
            välja en skola oavsett om det är en kommunal skola eller en friskola.
          </note>
          <note>
            Jag frågar väldigt enkelt, herr talman: Medger
          </note>
          <note>
            Lennart Gustavsson att det kan vara en trygghet att veta för
            en elev i t.ex. grundskolan att det i en vanlig svensk kommun
            finns möjlighet att välja skola, även om det är en friskola?
          </note>
          <note type="speaker">
            Anf. 22 LENNART GUSTAVSSON (v) replik:
          </note>
          <note>
            Herr talman! Den största tryggheten en elev har är att han vet
            att han har tillgång till en bra skola. Den absolut största tryggheten
            är att det finns tillgång till en bra skola. Vi ska senare i dag
            diskutera de fristående skolorna. Vänsterpartiets inställning
            är solklar i frågan. Vi vill att det är närhetsprincipen som ska
            gälla. Tryggheten består i att jag som elev vet och kan vara trygg
            i att det finns en skola i min närhet som är bra och som ger mig
            möjlighet att utvecklas och växa.
          </note>
          <note type="speaker">
            Anf. 23 ULF NILSSON (fp) replik:
          </note>
          <note>
            Herr talman! Lennart Gustavsson ställde två frågor till mig.
            Den första var vad jag vill göra åt vuxna som i skolan utsätter
            barn för mobbning. Svaret är enkelt men viktigt: Sådana vuxna
            ska naturligtvis inte finnas i skolan. De ska bort därifrån så
            snart som möjligt.
          </note>
          <note>
            I den mån det förekommer att lärare beter sig illa föreslår Folkpartiet
            en lärarlegitimation som dels ska bidra till att höja statusen
            på läraryrket, dels är en markering av hur viktigt läraryrket
            är. Legitimationen ska kunna dras in vid uppenbara fall av misskötsel.
          </note>
          <note>
            Vår inställning till vuxnas beteende i skolan är alltså kristallklar.
          </note>
          <note>
            Den andra frågan var varför Folkpartiet fokuserar på att splittra
            elever. Den är svårare att svara på eftersom Folkpartiet inte
            fokuserar på att splittra elever.
          </note>
          <note>
            Folkpartiet fokuserar på att skolan ska vara trygg för alla och
            att ingen ska behöva vara rädd för att gå till skolan.
          </note>
          <note>
            Ibland kan medlet vara att skolan måste ha något större befogenheter
            än i dag att gripa in när det har gått riktigt långt. Men målet
            är att alla ska vara trygga i skolan.
          </note>
          <note type="speaker">
            Anf. 24 LENNART GUSTAVSSON (v) replik:
          </note>
          <note>
            Herr talman! Jag tackar Ulf Nilsson för svaret.
          </note>
          <note>
            Det var klargörande. Jag ville med mina frågor fokusera på ett
            problem.
          </note>
          <note>
            Vi har en fråga där vi i stort sett är eniga, nämligen att vi
            ska bekämpa mobbning och alla former av diskriminering. Det finns
            en stor samsyn i den frågan.
          </note>
          <note>
            Då finns det en risk att kraften i den samsynen går om intet
            om vi väljer att av olika partitaktiska skäl lyfta fram frågor
            som i mina ögon snuttifierar arbetet.
          </note>
          <note>
            Därför frågade jag, och jag är tacksam för svaret.
          </note>
          <note type="speaker">
            Anf. 25 ULF NILSSON (fp) replik:
          </note>
          <note>
            Herr talman! Jag vill avsluta med att ställa samma fråga till
            Lennart Gustavsson som jag ställde till Jan
          </note>
          <note>
            Björkman: Anser Lennart Gustavsson att det finns fall där skolan
            bör ha laglig rätt att flytta elever som gjort sig skyldiga till
            mycket grov mobbning?
          </note>
          <note type="speaker">
            Anf. 26 LENNART GUSTAVSSON (v) replik:
          </note>
          <note>
            Herr talman! Jag ska svara med att citera vad utskottet säger,
            och det överensstämmer med min åsikt:
          </note>
          <note>
            "Utskottet anser att det är viktigt att avstängning som en ren
            repressiv åtgärd mot en elev som inte bättrat sig genom de åtgärder
            som elevvårdskonferensen beslutat inte bör få förekomma. En eventuell
            flyttning av en elev skall vara en del i en väl genomtänkt plan
            för att få eleven att bättra sig och inte utsätta kamrater eller
            lärare för mobbning, övergrepp eller fara." Det svarar tydligt
            på den fråga som Ulf Nilsson ställde.
          </note>
          <note type="speaker">
            Anf. 27 GUNNAR GOUDE (mp):
          </note>
          <note>
            Herr talman! Den proposition vi nu debatterar handlar om tre
            frågor inom området elevhälsa. Den första gäller ett konkret förslag.
            I propositionen föreslås att förskoleklassen ska ingå i skolhälsovården,
            och att den första allmänna hälsokontrollen ska göras på de elever
            som går i förskoleklassen.
          </note>
          <note>
            Det är naturligtvis en fördel att på det här sättet knyta förskolebarnen
            till skolhälsovårdens arbete.
          </note>
          <note>
            Man får bl.a. en kontinuitet i hälsoarbetet, vilket ökar möjligheten
            till tidig upptäckt och behandling av sjukdomar eller besvär hos
            barn, för att framöver kunna följa upp dem i skolan.
          </note>
          <note>
            Regeringen aviserar i propositionen att det också kommer en översyn
            av arbetsmiljölagen i syfte att förtydliga elevens inflytande
            över arbetsmiljön i skolan.
          </note>
          <note>
            Det är något som Miljöpartiet av naturliga skäl länge har drivit,
            och vi vill ge eleverna betydligt större möjligheter att själva
            påverka miljön i skolan.
          </note>
          <note>
            Eleverna har också genom sina organisationer drivit detta. Bl.a.
            har elevorganisationen Svea varit mycket aktiv i frågan.
          </note>
          <note>
            Det är viktigt att vi får ordentliga lagliga rättigheter för
            eleverna - rättigheter som motsvarar det som gäller på de vuxnas
            arbetsplatser, t.ex.
          </note>
          <note>
            skyddsombudens befogenheter. Det kom inget förslag i propositionen
            om hur det här ska se ut i detalj, men regeringen deklarerar att
            man är beredd att komma med ett sådant förslag.
          </note>
          <note>
            Den tredje delen handlar också om en mera bred skiss för en omställning
            av skolans hälsoarbete i dess helhet. Det handlar om en kraftsamling
            där olika resurser, som skolläkare, skolsköterskor, specialpedagoger,
            kuratorer, psykologer, lärare och elever, ska samverka i en större
            enhet. Det är det som jag kallar elevhälsan. Det här är en naturlig
            åtgärd, som naturligtvis främjar en helhetssyn på eleven och det
            pedagogiska arbetet i skolan och det som tidigare har varit lite
            mera separat hälsovård och sjukvård.
          </note>
          <note>
            Vi vet att en del av skolans problem i dag är resultatet av de
            tidigare nedskärningarna. Man har skurit ned bland personalen.
            Just bland kategorierna skolsköterskor, kuratorer, skolpsykologer
            och specialpedagoger har man skurit ned kraftigt. Det betyder
            att elever i behov av särskilt stöd inte har fått det stöd som
            de är berättigade till.
          </note>
          <note>
            När nu resurserna förs tillbaka till skolan och man börjar en
            uppbyggnad av de här delarna och får in fler vuxna i skolan är
            det naturligt att man också tar itu med en omorganisation av den
            här verksamheten. Det är rätt tidpunkt att tänka över de här frågorna.
            Vi hoppas att det ska komma ett förslag relativt snart.
          </note>
          <note>
            Förslaget i propositionen har tagits fram i samverkan mellan
            regeringen, Miljöpartiet och Vänsterpartiet, och vi står självfallet
            bakom de här bedömningarna. Det är också tydligt att samtliga
            partier delar uppfattningen att det här är angeläget, och vi ser
            fram mot ett arbete där detaljerna i förslagen ska utformas.
          </note>
          <note>
            Jag är övertygad om att det blir en bred majoritet även där.
          </note>
          <note>
            Jag yrkar bifall till utskottets förslag i dess helhet.
          </note>
          <note>
            Jag vill bara kort nämna någonting positivt om de motioner som
            har tagits upp i det här sammanhanget som berör mobbning. Det
            är med stor glädje som vi ser att mobbningsfrågan har fått en
            så stor uppmärksamhet som den nu har överallt - här i riksdagen,
            ute i skolorna och i debatten. Barnombudsmannen uppmärksammar
            frågan, liksom Rädda Barnen osv. Det är ett arbete på bred front.
          </note>
          <note>
            Jag påminner mig om hur det var förra mandatperioden när det
            här startade. Då hade vi från Miljöpartiets sida förslag om att
            lagstiftning mot mobbning skulle skrivas in i skollagen. Det rönte
            stort motstånd då. Det andra var att vi krävde att det skulle
            skrivas in i läroplanen att det ska finnas program mot mobbning
            vid varje skola. Där skulle det vara ett program som också innehöll
            delar när det gäller både det förebyggande arbetet och åtgärderna.
            Det diskussionen då handlade om var om det verkligen var vettigt
            att ha en lagstiftning. Barnombudsmannen gick in och krävde lagstiftning.
          </note>
          <note>
            Så småningom blev det en lagstiftning mot mobbning. Vi ser redan
            nu resultatet, bl.a. den uppmärksamhet som mobbningsfrågan får
            när man med åberopande av lagrummet kan driva exempelfrågor till
            domstol. Det är naturligtvis ett instrument som har bidragit till
            att mobbningsfrågan får den uppmärksamhet som är till gagn för
            den.
          </note>
          <note>
            Jag vill nämna att man också på departementsnivå har tagit initiativ.
            Det är ovanligt att man från departementet själv driver en kampanj
            i mobbningsfrågan.
          </note>
          <note>
            Skolverket gör det naturligtvis, men man anser också från regeringens
            sida att skolan är så viktig att man tar egna initiativ, tar fram
            material, går ut i skolorna och arbetar med frågorna. Det är glädjande.
          </note>
          <note>
            Jag vet inte om jag ska ta upp Folkpartiets envisa fasthållande
            vid frågan om huruvida man ska få flytta elever eller inte. Det
            är naturligtvis en detalj i det hela. Det kan vara en bit i det
            gemensamma arbetet att man håller frågan levande, att Folkpartiet
            har tagit på sig att i alla sammanhang prata om den frågan. Jag
            ska inte vara elak och kräva ytterligare förklaringar.
          </note>
          <note>
            Frågan kommer ju att få sin lösning när Skollagskommittén ger
            sitt betänkande till hösten.
          </note>
          <note>
            Med det vill jag tacka för ordet.
          </note>
          <note type="speaker">
            Anf. 28 YVONNE ANDERSSON (kd) replik:
          </note>
          <note>
            Herr talman! Gunnar Goude talar om vikten av omorganisering av
            elevvårdsteamet osv., som jag tror kan vara bra. Men jag vill
            ändå höra hur Miljöpartiet ställer sig till att satsa mera kraft
            på att också omorganisera den ordinarie verksamheten.
          </note>
          <note>
            Skulle t.ex. en tänkbar lösning att organisera ansvarstagandet
            för elever i mindre grupper kunna vara en modell för att man ska
            slippa använda så mycket kraft till elevvårdsarbete? Jag menar
            att det förebyggande arbetet kanske skulle vara en modell att
            eftersträva. Vi behöver mycket bra elevvård nu. Det är inte det
            jag talar emot, utan jag talar för att vi ska satsa ännu mer på
            den ordinarie verksamheten för att förhindra att så många elever
            hamnar inom elevvårdens område.
          </note>
          <note type="speaker">
            Anf. 29 GUNNAR GOUDE (mp) replik:
          </note>
          <note>
            Herr talman! Jag uppfattar det nog som att den här omorganisationen
            kommer att leda till att just sådana här frågor kan diskuteras
            i en lite bredare grupp. Man ska alltså inte skilja ut de här
            områdena utan få en organisation där det är naturligt att kurator,
            specialpedagog, lärare och övrig personal tillsammans diskuterar
            de här frågorna. Det kan t.ex. gälla gruppstorlekar och små förändringar
            i skolan som man gör i förebyggande syfte.
          </note>
          <note>
            Det är nog tänkt att just det här helhetsperspektivet ska genomsyra
            skolans hela verksamhet, att man ska få en helhetssyn på lärandet
            och att man inte ska skilja ut hälsoarbetet, sjukvården eller
            andra delar som separata enheter. De ska just vävas samman, och
            man ska få in alltihopa i planeringen av det som vi tidigare kanske
            har kallat det pedagogiska arbetet.
          </note>
          <note type="speaker">
            Anf. 30 YVONNE ANDERSSON (kd) replik:
          </note>
          <note>
            Herr talman! Jag tackar för det svaret.
          </note>
          <note>
            Jag hoppas att vi över partigränserna ska kunna arbeta ännu mer
            med att hitta tänkbara modeller och lösningar för att förändra
            skolans inre organisation, så att vi kan möta alla elever med
            tanke på deras behov och förutsättningar och därmed förhoppningsvis
            kan förebygga en rad av de problem som man i dag tvingas ta hand
            om i elevvården.
          </note>
          <note>
            Jag tackar för svaret och ser fram emot att vi ska hitta nya
            möjliga vägar.
          </note>
          <note type="speaker">
            Anf. 31 GUNNAR GOUDE (mp) replik:
          </note>
          <note>
            Herr talman! Jag delar helt Yvonne Anderssons syn på det här
            och tycker också att det är lite av kärnan i förslaget. Jag tror
            att vi med tillförsikt kan se fram emot en samverkan.
          </note>
          <note type="speaker">
            Anf. 32 ANA MARIA NARTI (fp):
          </note>
          <note>
            Herr talman! Jag ska börja med att yrka bifall till reservation
            6 under punkt 9. Sedan ska jag tala om mobbning.
          </note>
          <note>
            Det inträffar någonting mycket lustigt i den här debatten. Vi
            verkar alla vara överens - då kan man undra vad det är vi debatterar.
            När vi sedan kommer till några konkreta punkter i debatten, t.ex.
            flyttningen av de mycket våldsamma personer som inte på något
            sätt låter sig påverkas, är det stopp. Det är ett slags mystisk
            rundgång i debatten.
          </note>
          <note>
            Jag ska berätta lite grann om bakgrunden till det här. Mobbning
            har nämligen ingenting med 90-talet att göra. Jag stötte på det
            1977. Min son, som då gick på förskola, sade till mig: Mamma,
            säg till dem att inte kalla mig för utlänning! Han var så liten
            att han inte visste vad "utlänning" betydde. Han var redan ett
            offer, fast han heter Hellström, därför att jag bröt.
          </note>
          <note>
            Jag stötte också på detta ännu tidigare, när min storebror började
            skolan. Han mobbades därför att han inte såg ut precis som alla
            andra. Rumänien var på den tiden fascistiskt. Han fick stryk därför
            att man antog att han var jude. Detta påverkade hela hans liv,
            och jag undrar om inte den mycket allvarliga psykiska sjukdom
            som drabbade honom i 20-årsåldern hade en delförklaring i den
            systematiska mobbningskampanjen. Vi var inte judar, men han såg
            ut som en jude, och det räckte.
          </note>
          <note>
            Vad jag vill påpeka med detta är att det i den socialpsykologiska
            mekanismen för mobbning finns en oerhört farlig destruktiv del,
            och det är att man organiserar sig i grupp mot ett lovligt byte.
            Offret är ett slags jaktbyte för gruppen. Denna attityd finns
            i fascismen som en grundläggande psykologisk mekanism.
          </note>
          <note>
            Denna attityd finns också i kommunismen. Det kan vara rasfiender.
            Det kan vara klassfiender. Grunden är densamma: Träning i hat,
            glorifiering av våld.
          </note>
          <note>
            Därför är vi i Folkpartiet fixerade vid mobbningen.
          </note>
          <note>
            Vi tycker inte att någon demokrati kan acceptera en glorifiering
            av våld och ett agerande som är inspirerat av en systematisk hatindoktrinering.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 14 §.)
          </note>
          <note>
            7 § Fristående skolor
          </note>
          <note>
            Föredrogs utbildningsutskottets betänkande 2001/02:UbU7
          </note>
          <note>
            Fristående skolor (prop. 2001/02:35).
          </note>
          <note type="speaker">
            Anf. 33 EVA JOHANSSON (s):
          </note>
          <note>
            Herr talman! Jag vill börja med att yrka bifall till utbildningsutskottets
            förslag i betänkande nr 7 beträffande alla punkter utom dem där
            utskottets socialdemokrater har reserverat sig. När det gäller
            dessa punkter yrkar jag i stället bifall till reservation nr 9.
          </note>
          <note>
            Den proposition som ligger till grund för debatten i dag handlar
            inte om ifall fristående skolor är bra eller inte. Vi har för
            vår del lämnat den debatten. De fristående skolorna finns, och
            de är en värdefull del av vårt gemensamma skolväsende. Nu handlar
            det om att diskutera villkoren, för där finns det fortfarande
            brister.
          </note>
          <note>
            Med regeringens förslag vill vi skapa rättvisa villkor mellan
            kommunala och fristående skolor, öka öppenheten och den demokratiska
            insynen och värna en hög kvalitet. Man kan tycka att det är självklara
            förslag, och många av dem har samlat en majoritet åtminstone i
            utskottet.
          </note>
          <note>
            Vi får samma regler för alla skolor när det gäller avgifter.
            Utbildningen ska vara avgiftsfri. Det är en princip som länge
            har gällt och varit självklar i kommunala skolor. Nu blir det
            så också i fristående skolor. Det är bra. Ingen ska behöva avstå
            från sitt bästa alternativ på grund av avgifter som man inte kan
            betala. Verksamheter som är gemensamt finansierade ska vara öppna
            för alla. Det här gäller också olika anmälnings- och registreringsavgifter
            som en del skolor i dag tar ut och som ibland är höga.
          </note>
          <note>
            Till öppenheten bidrar också förslaget om att fristående skolor
            ska lämna en ekonomisk redovisning till Skolverket och till den
            kommun där skolan finns.
          </note>
          <note>
            Det ökar den demokratiska insynen i verksamheten.
          </note>
          <note>
            Dit hör också att det nu ska ske en ny prövning om en skola byter
            huvudman.
          </note>
          <note>
            En majoritet i utskottet står bakom förslaget att ställa samma
            krav på fristående skolor som kommunala när det gäller lärarnas
            behörighet. Det är särskilt viktigt med tanke på att Skolverkets
            tillsyn visat att andelen obehöriga lärare är högre i fristående
            skolor generellt och att den i vissa skolor är skrämmande hög.
          </note>
          <note>
            I den frågan verkar vi också vara tämligen överens. Moderaterna
            och Kristdemokraterna skriver under i princip men inte riktigt
            i praktiken. Med hänvisning till att man vill värna de pedagogiska
            alternativen vill man att fristående skolor ska kunna fortsätta
            att göra undantag. Vad är det för pedagogiska alternativ som inte
            mår bäst av utbildade lärare?
          </note>
          <note>
            Frågan är högst motiverad när nu Lärarhögskolan i Stockholm tillsammans
            med Rudolf Steinerhögskolan kommit överens om hur man ska kunna
            lösa de problem som länge funnits kring Waldorfskolornas lärarutbildning.
          </note>
          <note>
            Det blir också ett nytt bidragssystem för gymnasieskolan. I stället
            för den hårt kritiserade riksprislistan får vi nu ett system som
            undviker att två elever från samma kommun bedöms kosta olika mycket
            bara beroende på i vems skola de valt att gå. Det ska i stället
            vara den enskilda elevens behov som styr.
          </note>
          <note>
            Så långt är allt som det bör vara. Men det finns också en rad
            förslag i propositionen där en majoritet i utskottet säger nej.
            Jag är den förste att beklaga det men hoppas att det ska finnas
            en annan jordmån för diskussion i höst, så att arbetet för mer
            rättvisa villkor och större öppenhet kan fortsätta då.
          </note>
          <note>
            Herr talman! I statens uppdrag till kommunerna ingår att ansvara
            för att alla barn och ungdomar vid varje tillfälle har en plats
            i skolan och får en god utbildning. Det uppdraget kan inte ges
            till någon annan. Inget enskilt företag, ingen enskild person
            och inget kooperativ kan få det. För det uppdraget har kommunerna
            en kostnad - för att planera och hålla en beredskap när antalet
            elever förändras, men också för att kunna ta över när en fristående
            skola upphör eller inte startar som planerat.
          </note>
          <note>
            Ju fler fristående skolor som finns i en kommun, desto större
            risk för att någon eller några av dem väljer eller tvingas att
            upphöra. Dagen efter ska kommunen vara beredd att ta över ansvaret
            för eleverna. Det gäller också de elever som börjar i en fristående
            skola men som under läsåret bestämmer sig för att de hellre vill
            gå i den kommunala skolan. Det är inte alls ovanligt, och när
            det sker måste kommunen vara beredd att ta emot eleven. Kommunen
            kan aldrig, som en fristående skola, säga att det är fullt och
            hänvisa till en kö.
          </note>
          <note>
            Vi vill att lagen ska vara tydlig på den här punkten. Den kostnad
            som kommunen har för detta exklusiva ansvar, skolpliktskostnaden,
            ska man kunna undanta när bidragen till fristående skolor bestäms.
          </note>
          <note>
            Många kommuner, många borgerligt styrda, säger i sina remissyttranden
            att de redan tillämpar denna princip och tillstyrker att lagen
            förtydligas.
          </note>
          <note>
            Friskolornas Riksförbund medgav vid sin uppvaktning i utskottet
            att det finns en skolpliktskostnad.
          </note>
          <note>
            T.o.m. utskottsmajoriteten antyder att man ser denna kostnad
            men blundar för behovet att se till att villkoren blir rättvisa.
            Man framhärdar i att fristående skolor ska ha kompensation för
            kostnader de inte har.
          </note>
          <note>
            Det är ett obegripligt ställningstagande som kräver en förklaring,
            långt bättre än den ni presterat i era motioner och i utskottsbetänkandet.
            Varför blundar ni för en verklighet som många av era partivänner
            i kommunerna ser och som ni själva antyder att ni har sett?
          </note>
          <note>
            I debatten kring fristående skolor hörs ibland röster som gör
            mig betänksam. För ett par månader sedan uppgav en av de större
            koncernerna i branschen att man förväntar sig att gå med 50 miljoner
            kronor i vinst 2005 - om tre år. Det är skolor inom Vittrakoncernen
            som har kravet på sig att lämna ett överskott till sin huvudman,
            Bure, på 5-7 % av omsättningen.
          </note>
          <note>
            Det sannolika är att det är skattebetalarnas pengar för utbildning
            man räknar in i sina vinstkalkyler. Det understryker behovet av
            en ny typ av företag som kan verka inom offentligt finansierade
            verksamheter. De vinster som kan uppstå bör självfallet gå tillbaka
            till skolan. Pengarna är ju avsedda för elevernas utbildning,
            inte för aktieägarna.
          </note>
          <note>
            För att kommunerna ska kunna ta sitt ansvar måste Skolverket
            kunna göra en helhetsbedömning när nya ansökningar prövas. Det
            handlar om faktorer som skolans storlek, dess geografiska läge
            och utbildningens innehåll, faktorer som kan påverka alla elevers
            rätt till en plats i en kommunal skola inom rimligt avstånd från
            hemmet.
          </note>
          <note>
            Om Skolverket ska kunna göra en sådan helhetsbedömning behövs
            en allsidig konsekvensbeskrivning från kommunen om följderna för
            hela skolväsendet av en nyetablering. För gymnasieskolor behöver
            den ibland sträcka sig även utanför kommungränsen.
          </note>
          <note>
            I dag prövas varje ny ansökan för sig utan hänsyn till helheten.
            Det har visat sig kunna leda till att hela stora kommundelar blir
            utan en kommunal skola. Det begränsar valfriheten. Vi vill förtydliga
            lagen på den här punkten och klarare ange vilka krav vi ställer
            på prövningen.
          </note>
          <note>
            Vi vill också komplettera Skolverkets kompetens med den kompetens
            som finns t.ex. i kommunerna och hos Friskolornas Riksförbund.
            Vi tror att den erfarenhet som finns där skulle bli en förstärkning
            både när det gäller att bedöma nya ansökningar och om det blir
            fråga om att återkalla ett godkännande.
          </note>
          <note>
            Att det skulle leda till godtycke är en hårresande slutsats och
            ett misstroende mot både kommuner och andra som skulle kunna ingå
            i en nämnd.
          </note>
          <note>
            För att det ska fungera bra krävs också bättre tillsyn, uppföljning
            och utvärdering. Tillsynen ska Skolverket stå för. Det är oroande
            att Skolverket nu under kort tid har upptäckt flera skolor med
            mycket allvarliga brister i sin verksamhet. Det är med tanke på
            eleverna som går där oacceptabelt om sådan verksamhet får pågå
            lång tid utan att missförhållandena upptäcks.
          </note>
          <note>
            Bl.a. därför tror vi att det är bra om de fristående skolorna
            deltar i kommunernas uppföljning och utvärdering. Det skulle sannolikt
            göra det möjligt att tidigare upptäcka problem och att rätta till
            dem innan de blivit så stora att det kan bli fråga om att återkalla
            ett godkännande. En bra dialog är sällan fel.
          </note>
          <note>
            I takt med att de fristående skolorna blir fler blir det mer
            och mer otillfredsställande att enbart staten har insyn i verksamheten.
            Det försvårar den demokratiska kontrollen för dem som har det
            största intresse av den - de kommuninnevånare som står för finansieringen
            och för vars barn skolan kan vara ett alternativ.
          </note>
          <note>
            Herr talman! Förslagen i propositionen syftar till att göra villkoren
            likvärdiga mellan fristående skolor och kommunala - men bara villkoren.
            Skolorna, både kommunala och fristående, hoppas vi ska visa upp
            en stor rikedom av variation - olika pedagogiska inriktningar
            och arbetssätt, olika profileringar och olika huvudmän.
          </note>
          <note type="speaker">
            Anf. 34 BEATRICE ASK (m):
          </note>
          <note>
            Herr talman! Jag vill börja med att yrka bifall till reservation
            1, till reservation 5 under punkt 17 samt till utskottets förslag
            i de delar där vi inte har moderata reservationer.
          </note>
          <note>
            Det råder ingen tvekan om att utvecklingen när det gäller elevers
            och föräldrars möjlighet att välja skola under de senaste tio
            åren har varit fantastisk. I
          </note>
          <note>
            dag finns 488 fristående grundskolor och 149 fristående gymnasieskolor
            i landet. Det ska ställas mot vad
          </note>
          <note>
            Lena Hjelm-Wallén i början av 90-talet skrev i en artikel: För
            tio år sedan - dvs. på 80-talet - fanns det åtta privatskolor
            på grundskolenivå. Det är skillnad, det!
          </note>
          <note>
            Helt klart är också att denna utveckling inte hade kommit till
            stånd om Socialdemokraterna och Vänstern kunnat bestämma. Så långt
            tillbaka jag kan minnas har varje steg mot ökat inflytande för
            elever och föräldrar när det gäller valet av skola fått tas i
            strid med Socialdemokraterna. Det gällde på 80-talet, det gällde
            på 90-talet och uppenbarligen gäller det också på 2000-talet.
          </note>
          <note>
            Det regeringsförslag som utbildningsutskottet nu haft att behandla
            är ett uttryck för den traditionella socialdemokratiska politiken.
            Såvitt jag kan bedöma svarar propositionen upp mot flertalet av
            de krav som bl.a. s-ledamoten Bengt Silfverstrand drev här i kammaren
            för knappt ett år sedan. De handlade bl.a.
          </note>
          <note>
            om ökat inflytande för kommunerna när det gällde friskolor och
            ändrade bidragsregler, dvs. exakt vad som återkom i propositionen.
          </note>
          <note>
            Men Silfverstrand är inte nöjd. Som en av initiativtagarna till
            nätverket SOS, Socialdemokrater för offentlig sektor, var han
            huvudtalare vid en demonstration på Norra Bantorget i november.
            Då framhöll han att den socialdemokratiska kongressens beslut
            inte räcker för att säga att slaget är vunnet.
          </note>
          <note>
            Jag och många med mig undrar naturligtvis vad som blir nästa
            steg. Om kammaren följer utskottets förslag kommer vi i dag att
            säga nej till att ge kommunala politiker mer inflytande över om
            en friskola ska få starta eller inte. Det blir ingen politisk
            nämnd på Skolverket, och det blir inte fler kriterier som kan
            användas för att hindra fler från att välja skola. Detta är bra.
          </note>
          <note>
            Samtidigt vet vi dock att även om skolminister
          </note>
          <note>
            Thomas Östros är len på rösten, så vill han ha igenom just detta
            förslag. Så sent som i slutet av förra veckan uttryckte han enligt
            TT uppfattningen att "förslagen återkommer - förr eller senare".
            Jag tycker att det är på sin plats att vi får en redovisning i
            dag av vad det innebär.
          </note>
          <note>
            Jag tycker också att skolministern ska använda tillfället för
            att mer ingående beskriva konsekvenserna av att Socialdemokraterna
            vill stoppa friskolor som drivs i bolagsform, vilket i praktiken
            innebär ett hot om nedläggning för hundratals skolor. Vad ska
            hända med eleverna i dessa?
          </note>
          <note>
            Vad jag efterlyser är enkelt uttryckt besked om hur Socialdemokraterna
            ser på rätten att välja skola och på de fristående skolorna i
            ett längre perspektiv.
          </note>
          <note>
            För oss moderater är beskeden till väljarna klara.
          </note>
          <note>
            Vi kommer att fortsätta att arbeta för att alla ska ha rätt och
            möjlighet att välja skola. Reglerna för skolorna, oavsett om dessa
            är fristående eller kommunala, ska vara likvärdiga. Det är ju
            inte, Eva Johansson, vad som föreslås i den här propositionen.
          </note>
          <note>
            Därför anser vi att godkännande av friskolor ska ske utifrån
            klara och tydliga kriterier, inte politiskt tyckande. Det är elevers
            och föräldrars val och undervisningens kvalitet som är det väsentliga,
            inte vem som driver en skola.
          </note>
          <note>
            Vi kan också konstatera att fler fristående skolor är bra för
            svensk skolutveckling. Nya idéer och arbetsformer utvecklas både
            i fristående skolor och inte minst i de kommunala skolorna. Framväxten
            av flera alternativ har varit och är en vitaminkick för hela skolsystemet.
            Det är en positiv utmaning för alla skolor när man inte kan räkna
            med att elever av kommunen placeras i närmaste skola, utan att
            man faktiskt måste vinna elevernas, föräldrarnas och
          </note>
          <note>
            Skolverkets förtroende för sin verksamhet.
          </note>
          <note>
            Det senare är inte oväsentligt. Tillsynen av de fristående skolorna
            är en viktig kvalitetsutveckling. De här skolorna granskas regelbundet,
            får kritik och möjligheter att rätta till fel och brister. Det
            tråkiga är dock att detta inte ges till de kommunala skolorna,
            som ju är så många fler. De får inte samma uppmärksamhet. Får
            vi mer att säga till om ska vi rätta till det.
          </note>
          <note>
            För elevernas skull ska alla skolor granskas och utvärderas regelbundet
            av ett fristående kvalitetsinstitut.
          </note>
          <note>
            Herr talman! Det finns en kraft som fortfarande är förbisedd
            när det gäller svensk skola. Det är eleverna och föräldrarna.
            I slutet av förra året publicerades en undersökning av Demoskop
            som visade att de flesta barn trivs ganska bra eller mycket bra
            i skolan. Det är roligt för oss som sysslar med skolan. Men trivseln
            är störst i friskolor. Där säger 85 % att de trivs mycket bra,
            medan bara 68 % i de kommunala skolorna har samma uppfattning.
          </note>
          <note>
            Föräldrar med barn på friskolor anser också att de i högre grad
            kan påverka sitt barns skola. Men hela
          </note>
          <note>
            37 % som har barn i den kommunala skolan anser att de har ganska
            små möjligheter att påverka. Ytterligare närmare 10 % anser att
            de har nästan inga möjligheter alls att påverka sina barns skolgång
            när de har barnen i en kommunal skola. Friskoleföräldrarna utnyttjar
            också enligt den här undersökningen i högre grad sina möjligheter
            till inflytande.
          </note>
          <note>
            Vi vet allihop att det här är faktorer som positivt påverkar
            barnens utveckling och studieresultat. Kanske bortsett från skolan
            är ingenting viktigare än engagerade föräldrar. Med tanke på att
            tusentals elever varje år lämnar skolan med otillräckliga resultat
            eller dåligt självförtroende har vi anledning att arbeta konstruktivt
            för att alltfler elever får chansen att gå i den skola som han
            eller hon själv valt, vare sig det är en friskola eller en kommunal
            skola. Att avvisa de socialdemokratiska förslagen i dag är att
            ta ett viktigt steg på den vägen.
          </note>
          <note type="speaker">
            Anf. 35 EVA JOHANSSON (s) replik:
          </note>
          <note>
            Herr talman! Beatrice Ask ställer en del frågor som jag svarade
            på redan i mitt inledningsanförande.
          </note>
          <note>
            Även om upprepning är all kunskaps moder tror jag inte att det
            hjälper i det här fallet. Jag skulle i stället vilja ta upp ett
            par andra frågor.
          </note>
          <note>
            Ni är väldigt knappa med orden i era texter, och jag har därför
            i stället för att se vad som står i dessa gått till era motioner.
            I er kommittémotion skriver ni gång på gång om friskolorna som
            dynamiska och framgångsrika och framhåller att de gör stora framsteg,
            medan ni däremot beskriver de kommunala skolorna med ord som "problem",
            "brist på kvalitet"
          </note>
          <note>
            och "industrialistiska". De släpar efter, de är inte fria osv.
            Allt detta är hämtat ur er kommittémotion.
          </note>
          <note>
            Är det här er bild av skolan? Går enligt er skiljelinjen mellan
            bra och dåliga skolor mellan fristående skolor och kommunala skolor?
            Jag har besökt många skolor med olika huvudmän, och min bild är
            att de flesta skolor är bra, både kommunala och fristående.
          </note>
          <note>
            Det finns också sådana som inte är så bra, både kommunala och
            fristående.
          </note>
          <note>
            Ni skriver vidare att en kommunal skola inte är fri. Det är ett
            direkt citat. Hur vill ni beskriva en skola som har t.ex. Livets
            Ord som huvudman? Är den fri bara därför att den betecknas som
            fristående?
          </note>
          <note>
            Jag har alltså två frågor. Går för det första enligt
          </note>
          <note>
            Moderaterna skiljelinjen mellan bra och dåliga skolor mellan
            fristående skolor och kommunala? För det andra: Om kommunala skolor
            är ofria hur vill ni då beskriva t.ex. Livets Ords skolor?
          </note>
          <note type="speaker">
            Anf. 36 BEATRICE ASK (m) replik:
          </note>
          <note>
            Herr talman! Jag ska för en gångs skull säga att jag är överens
            med Eva Johansson. Man kan inte dra en skiljelinje mellan friskolor
            och kommunala skolor och säga att den ena typen är bra och den
            andra dålig.
          </note>
          <note>
            Jag har själv mest erfarenheter av kommunala skolor, och jag
            delar uppfattningen att flertalet av dem är mycket bra. Men jag
            kan också se att väldigt många skolor har fått en kick av att
            vi har infört rätt och möjlighet att välja skolor och av att det
            är möjligt att starta och driva friskolor. Det har inneburit att
            också kommunala skolor har fått ökade möjligheter att pröva nya
            idéer och att utveckla verksamheten, och det har betytt väldigt
            mycket.
          </note>
          <note>
            Vi hade för 20 år sedan en tid när de kommunala skolorna var
            väldigt reglerade. Det har vi ändrat på, och det har också fått
            betydelse att de så att säga har fått konkurrenter.
          </note>
          <note>
            Det är riktigt att vi ofta beskriver de positiva sidorna av friskolor.
            Det är ju så att de flesta av dem har startats av elever, föräldrar
            och andra som bl.a.
          </note>
          <note>
            drivs av en idé. Det finns en entusiasm och en vilja, och det
            skapar naturligtvis utmärkta förutsättningar för att göra någonting
            riktigt bra. Det är ingen händelse att det blir så, och jag tycker
            att vi har anledning att ta vara på den möjligheten.
          </note>
          <note>
            Vad gäller frågan om friheten skulle jag kunna kontra med att
            säga att även Eva Johansson ju anser att kommunala skolor behöver
            ett mer avreglerat regelverk. I diskussionen framhålls det ofta
            att fristående skolor generellt har mer frihet än de kommunala.
            Så är det. Deras regler är inte lika tydliga. Det kan vara ett
            problem. Men därtill har detta gjort det möjligt för friskolorna
            att utveckla en profil, att erbjuda alternativ som de kommunala
            skolorna inte har.
          </note>
          <note>
            Jag tycker inte att man ska peka på enstaka exempel, som Eva
            Johansson gjorde. Alla skolor måste naturligtvis granskas också
            utifrån den kultur som präglar den enskilda skolan.
          </note>
          <note type="speaker">
            Anf. 37 EVA JOHANSSON (s) replik:
          </note>
          <note>
            Herr talman! Om ni nu har denna nyanserade bild av vad som är
            goda och dåliga skolor, hade det varit bra om något av den hade
            återfunnits i den motion som ni har väckt. När folk läser sådana
            aktstycken kan de lätt för sig att en bra skola enligt er per
            definition måste vara en enskilt ägd fristående skola.
          </note>
          <note>
            Beatrice Ask säger att det finns så många fristående skolor där
            man har entusiasm och vilja och jobbar på ett bra och engagerande
            sätt. Visst finns det det. Men detta finns också i kommunala skolor.
            Det är ingenting som skiljer fristående skolor från kommunala
            skolor.
          </note>
          <note>
            Jag kan garantera att det i den skola jag besökte i fredags i
            Torshälla fanns både vilja och entusiasm.
          </note>
          <note>
            Dessutom fanns en god portion av mycket fin kunskap om barns
            och ungdomars läs- och skrivinlärning.
          </note>
          <note>
            De når dessutom goda resultat.
          </note>
          <note>
            Moderaterna liksom de övriga partierna i majoriteten i utskottet
            blundar för det faktum att kommunerna har en kostnad för att uppfylla
            skolplikten. Jag ställde i mitt inledningsanförande frågan varför
            ni blundar för detta.
          </note>
          <note>
            T.o.m. Friskolornas Riksförbund erkänner att en sådan skolpliktskostnad
            finns. Om man inte ser det när man fördelar medlen till fristående
            skolor blir det till nackdel för de elever som går i den kommunala
            skolan. Den ska ju också bära den kostnaden. Varför ser ni inte
            detta? Varför blundar ni? Varför tycker ni att en skola som inte
            har den kostnaden ändå ska kompenseras för den? Varför är ni emot
            den öppenhet och demokratiska insyn i de fristående skolornas
            verksamhet som borde vara en självklarhet? Det borde väl vara
            en styrka för dem snarare än en fara.
          </note>
          <note type="speaker">
            Anf. 38 BEATRICE ASK (m) replik:
          </note>
          <note>
            Många rapporter visar att det finns problem med ett svagt ledarskap
            som präglar många kommunala skolor. Det är också längre beslutsvägar
            i de kommunala skolorna vilket hämmar det engagemang som
          </note>
          <note>
            Eva Johansson påpekar finns. Jag vet att det finns.
          </note>
          <note>
            Men det har svårt att tränga igenom. Det är det som gör att många
            lärare tycker att det är ett lyft att byta arbetsgivare och arbeta
            i en friskola i stället. Där går det lättare att förändra och
            förnya. Vi har en del förslag, som jag inte ska ta upp här, som
            handlar om snabbare beslutsvägar också i de kommunala skolorna.
          </note>
          <note>
            Vi blundar inte för skolpliktskostnader. Problemet är att kommunerna
            verkar ha svårt att redovisa vad det faktiskt innebär. Det har
            också visat sig svårt att i praktiken leva upp till den ambition
            som finns i lagstiftningen om likvärdiga ekonomiska villkor. Vi
            vill inte lägga ytterligare sten på bördan. Den princip som vägleder
            majoriteten i utskottet är att det ska vara likvärdiga ekonomiska
            villkor. Om kommunen har kostnader som en friskola inte har ska
            det naturligtvis kunna märkas. Men vi är inte för schablonmässiga
            definitioner och att man självklart drar undan pengar som kommunerna
            ska behålla. Det är skillnaden.
          </note>
          <note>
            Man kan alltid diskutera insynen. Undersökningar där man har
            frågat elever och föräldrar visar att de tycker att de har mer
            insyn och större möjligheter att påverka i de fristående skolorna
            än i de kommunala.
          </note>
          <note>
            Ni vill ytterligare politisera och därmed skapa längre beslutsvägar.
            Det krånglar till insynen och inflytandet, som uppenbarligen fungerar
            ganska bra i de fristående skolorna. Här skiljer vi oss åt. Det
            är viktigt att det tydliggörs i debatten.
          </note>
          <note type="speaker">
            Anf. 39 LENNART GUSTAVSSON (v) replik:
          </note>
          <note>
            Herr talman! Som vänsterpartist tycker jag att det är viktigt
            att barn och ungdomar med olika erfarenheter, kulturer och sociala
            tillhörigheter tillbringar tid tillsammans under skoltiden. Idén
            som en sammanhållen likvärdig skola för alla är grundbulten i
            svensk skolpolitik. För Vänsterpartiet är det naturligt att i
            första hand lägga ned energi och kraft på att utveckla och förbättra
            den kommunala skolan. För oss är strävan mot ökad jämlikhet och
            minskade klassklyftor överordnad rätten att fritt få välja skola.
          </note>
          <note>
            Ytterst handlar det för oss om demokrati. Elever med olika social
            och kulturell bakgrund, olika förutsättningar och intressen ska
            mötas under skoltiden.
          </note>
          <note>
            Därför är vår principiella uppfattning att skolsystemet ska kontrolleras
            demokratiskt av hela samhället, och vi är och har varit kritiska
            till framväxten av fristående skolor. Egentligen kan man fundera
            över om man inte borde använda ett annat begrepp än fristående
            skolor - fristående från vad? Det vore kanske bättre om man talade
            om enskilda eller privata skolor, i motsats till offentliga.
          </note>
          <note>
            Herr talman! För ganska precis ett år sedan debatterades här
            i kammaren de fristående skolorna.
          </note>
          <note>
            Regeringen aviserade då en proposition om de fristående skolorna.
            Vi från Vänsterpartiet välkomnade initiativet och redogjorde kort
            för några av våra utgångspunkter i ett kommande eventuellt samarbete.
          </note>
          <note>
            I den debatten sade vi bl.a. att breda lösningar i sig inte är
            fel, men en utveckling där borgerliga värderingar ska vara tongivande
            blir inte bred. Vi konstaterade också att vi var beredda att konstruktivt
            gå in i förhandlingar för att utifrån ett barn- och elevperspektiv
            forma en skola för att ge alla barn möjlighet att nå målen i läroplanerna.
            Vår huvudinriktning var klar: en likvärdig, sammanhållen, solidariskt
            finansierad och demokratiskt styrd skola.
          </note>
          <note>
            Några av de övriga utgångspunkter vi från Vänsterpartiet angav
            inför det kommande arbetet var:
          </note>
          <note>
            - Vi menade att det var viktigt att stärka kommunernas möjlighet
            att påverka etableringen av fristående skolor. Vi angav som vår
            principiella inställning att lagstiftningen skulle förtydligas,
            så att
          </note>
          <note>
            Skolverket får förklara en fristående skola berättigad till bidrag
            endast om kommunen i fråga tillstyrker ett sådant beslut.
          </note>
          <note>
            - Vi menade att det vore rimligt att lagstiftningen beträffande
            krav på lärarnas pedagogiska utbildning också omfattade de fristående
            skolorna. Alltså, det ska ställas samma krav på pedagogisk utbildning
            i de fristående skolorna som inom det offentliga skolväsendet.
          </note>
          <note>
            - Vi menade att den rådande ordningen där de fristående gymnasieskolorna
            i praktiken har riksrekrytering på alla sina program måste ändras.
            Vi menade att systemet utgjorde ett problem för kommunernas ekonomi
            och skolplanering och att de kommunala skolorna missgynnades på
            de fristående skolornas bekostnad.
          </note>
          <note>
            - Vi menade att vinstintresset inte ska styra skolan och hänvisade
            bl.a. till förra skolministerns uttalande i vilket hon klargjorde
            att vinstintresset inte var förenligt med hennes sätt att se på
            skolan.
          </note>
          <note>
            Detta ansåg vi för ett år sedan, och det gör vi fortfarande.
          </note>
          <note>
            Herr talman! Arbetet med propositionen inleddes.
          </note>
          <note>
            Tidigt under det arbetet framgick att den kanske största meningen
            med ett förslag om skärpningar av regelverket för de fristående
            skolorna var att tillfredsställa och lugna den socialdemokratiska
            partikongressen. Tidigt blev det också klart att Miljöpartiet
            på en lång rad avgörande punkter skulle gå den högerledda borgerlighetens
            idéer till mötes. Propositionen skulle läggas fram ändå, och här
            står vi nu med ett i stor utsträckning slaktat förslag.
          </note>
          <note>
            Det bör kanske sägas att vi från Vänsterpartiet tydligt uttryckte
            vår tveksamhet för att över huvud taget lägga fram ett förslag
            men utan att få gehör. Vi sade: Vi tar debatten i valrörelsen.
            Vi har ingen kongress att tillfredsställa. Vi vet var vårt parti
            står, vi vet vad vi vill!
          </note>
          <note>
            Nåväl, nu står vi här och kan konstatera att en del av de förslag
            vi tycker är bra, t.ex. kravet på lärarbehörighet, äntligen genomförs
            medan en rad andra förslag i rätt riktning avslås. Däribland finns
            förslag om ökat kommunalt inflytande, ökad kommunal uppföljning
            och utvärdering, en ökad demokratisk insyn och rättvisare ekonomiska
            regler. I anslutning till de kommentarerna vill jag yrka bifall
            till reservation 9.
          </note>
          <note>
            Som sagt, jag ser fram emot en valrörelse där flera av de frågor
            som vi nu debatterar kommer att finnas med. Inför de dusterna
            kunde det vara intressant att höra om det från borgerligt och
            miljöpartistiskt håll finns över huvud taget någon form av kritisk
            inställning till de fristående skolorna. Jag tillhör dem som har
            vågat och vågar kritisera den kommunala skolan för dess brister.
            Det är viktigt att vara nyanserad i den debatten och våga se på
            olika skolformers fördelar, förtjänster och brister. Jag vet mig
            aldrig ha hört någon borgerlig kritik mot exempelvis skolor drivna
            av Livets Ord eller av scientologerna.
          </note>
          <note>
            Vad som också är intressant är var Socialdemokraterna befinner
            sig. Har bytet på ministersidan inneburit en positionsförändring?
            Uttalanden om betygen och kvarsittning för elever och det jag
            ibland kan tolka som en positiv attityd till de fristående skolorna
            får mig och Vänsterpartiet ibland att undra.
          </note>
          <note>
            Nu när utbildningsministern ändå är här för att delta i debatten
            - vilket är mycket bra, och jag välkomnar honom varmt till debatten
            - kanske jag kan få något lugnande besked.
          </note>
          <note>
            Talet om att en politik för en gemensam, sammanhållen och demokratiskt
            styrd skola ska utvecklas. Talet om att utbildning inte är en
            marknadsplats och att inget vinstintresse ska styra i skolan.
            Talet om att den socialdemokratiska kongressens inriktning om
            betygen ska följas. Jag förutsätter att dessa påståenden fortfarande
            har sin bäring. Jag hoppas att utbildningsministern kort kan beröra
            dem i sitt anförande.
          </note>
          <note>
            Förutom den gemensamma reservation som
          </note>
          <note>
            Vänsterpartiet har tillsammans med Socialdemokraterna, och som
            jag redan har yrkat bifall till, har vi en egen reservation. Vi
            pekar där på det faktum att var man går i skola är hårt knutet
            till klassbakgrund och etnisk bakgrund. För oss bör huvudregeln
            vara närhetsprincipen. Vi menar att det av borgerligheten så hårt
            försvarade begreppet fritt skolval faktiskt förstärker den rådande
            segregationen. Därför yrkar jag bifall till reservation 13 under
            mom. 27 och 29.
          </note>
          <note>
            Avslutningsvis hoppas jag att få se fram emot fortsatta debatter
            om skolan - debatter som handlar om värderingar, debatter som
            handlar om höger och vänster, debatter som handlar om synen på
            kunskap, debatter som handlar om demokratiskt inflytande och debatter
            som handlar om resurser. Vänsterpartiet välkomnar de debatterna.
          </note>
          <note type="speaker">
            Anf. 40 BEATRICE ASK (m) replik:
          </note>
          <note>
            Fru talman! Lennart Gustavsson har framfört sitt partis åsikter
            tidigare i denna kammare, och vi vet att ni inte tycker om friskolor.
            På det senaste mötet ni hade om makten och ägandet kom beskedet
            att ni ska återkommunalisera friskolor. Finns det någon plan från
            Vänsterpartiet för hur snabbt ni vill lägga ned de
          </note>
          <note>
            488 fristående grundskolorna och de 169 fristående gymnasieskolorna?
          </note>
          <note>
            Uppenbarligen är närhetsprincip och annat viktigare. Vill ni
            avskaffa elevers och föräldrars möjligheter att välja skola? Det
            inbegriper också rätten att välja i det kommunala skolväsendet.
          </note>
          <note type="speaker">
            Anf. 41 LENNART GUSTAVSSON (v) replik:
          </note>
          <note>
            Fru talman! Jag befann mig inte på konferensen om makt och ägande
            i Sundsvall. Jag befann mig på landsbygdsriksdagen i Piteå. Där
            diskuterades också skolfrågor, vilket var intressant.
          </note>
          <note>
            Nej, naturligtvis är det inte en socialisering av existerande
            fristående skolor. Det vet Beatrice Ask mycket väl om. Vad vi
            diskuterade i Sundsvall, tror jag, är den princip vi har. Den
            principen har jag redogjort för här tidigare, som Beatrice Ask
            också säger.
          </note>
          <note>
            Jag sade: Därför är vår principiella uppfattning att skolsystemet
            ska kontrolleras demokratiskt av hela samhället. Vi har varit
            och är starkt kritiska till framväxten av fristående skolor.
          </note>
          <note>
            Där är vi, och där står vi. Vi tycker att skolan ska kontrolleras
            gemensamt. Men vi vet vilken utveckling vi har. Eva Johansson
            talade om att hon hade besökt många kommunala skolor och fristående
            skolor. Det har jag också. Jag tror att jag ungefär vet hur det
            ser ut.
          </note>
          <note>
            Beatrice Ask frågade mig också om valfriheten.
          </note>
          <note>
            Vi hade en debatt här tidigare då vi diskuterade valfriheten
            utifrån ett trygghetsbegrepp. Det var tryggt att veta att man
            kunde välja.
          </note>
          <note>
            Det tryggaste är när jag vet att jag har en bra och väl fungerande
            skola i min närhet som en del i hela min miljö. Det tror jag är
            det absolut viktigaste.
          </note>
          <note type="speaker">
            Anf. 42 BEATRICE ASK (m) replik:
          </note>
          <note>
            Fru talman! Det var tråkigt att Lennart Gustavsson inte var med
            på vänsterkonferensen. Uppenbarligen är det så enligt den information
            som har gått ut att man bestämde sig för att återkommunalisera
            friskolor.
          </note>
          <note>
            Det är inte en socialisering, säger Lennart Gustavsson. Jag vet
            inte vad man ska kalla det för. Om ni ska återkommunalisera fristående
            skolor måste ni tänka till om hur det ska gå till. Det behöver
            väljarna få besked om före valet.
          </note>
          <note>
            Lennart Gustavsson säger att det är en princip.
          </note>
          <note>
            Men nog måste väl ändå Vänsterpartiet också vara ett parti som
            försöker förverkliga sina principer. Är det inte därför ni sitter
            i riksdagen och i andra politiska församlingar?
          </note>
          <note>
            Jag tycker att ni måste komma till skott. Vad är det ni vill
            göra? Vill ni bara stoppa möjligheten för fristående skolor att
            starta, eller tänker ni göra det som sades på kongressen och återkommunalisera
            dem?
          </note>
          <note>
            Jag behöver inte ställa någon mer fråga om valfriheten. Det tryggaste
            är uppenbarligen att bli placerad av byråkrater och politiker.
            Det var det dummaste jag hört. Det måste väl vara viktigt för
            människor oavsett var de bor att ha rätten att själva välja vilken
            skola de vill ha sina barn i eller vilken skola de vill gå i.
          </note>
          <note type="speaker">
            Anf. 43 LENNART GUSTAVSSON (v) replik:
          </note>
          <note>
            Fru talman! Jag kan börja bakifrån med frågan om valfrihet. Skola
            och välfärd är faktiskt demokratiska rättigheter. De är inte varor.
            Barn och föräldrar måste även i Moderaternas värld vara elever
            och medborgare och inte kunder. Att försöka marknadsanpassa skolan
            och skapa ett köp-sälj-förhållande är ett steg helt i fel riktning.
          </note>
          <note>
            Det är väl bra om det är tydligt mellan höger och vänster. Man
            avvisar raljant vårt resonemang om närhetsprincip i stället för
            att sakligt bemöta det jag säger. Det viktigaste för människor
            måste väl vara att ha en bra väl fungerande skola i sin närhet
            som fungerar som en del i en helhet.
          </note>
          <note>
            Nej, i Moderaternas värld ska det vara glättiga pamfletter där
            man ska välja mellan hur många program som helst. Jag vet inte
            hur många program det finns att välja mellan i Stockholm. Jag
            har ingen aning om det, men jag tror att det är väldigt många.
          </note>
          <note>
            Inte vet jag om elever har blivit lyckligare av det i
          </note>
          <note>
            Stockholm. Det betvivlar jag. Det finns tecken som tyder på att
            det har lett precis till det vi från Vänsterpartiet har talat
            om hela tiden, nämligen att segregationen ökar.
          </note>
          <note>
            Det var därför jag inledde mitt anförande med att säga att vi
            från Vänsterpartiet tycker att skolan ska vara en mötesplats för
            alla elever. Jag kan aldrig acceptera att Moderaterna genom sitt
            köp-säljförfarande vill skapa en ökad segregation.
          </note>
          <note type="speaker">
            Anf. 44 ERLING WÄLIVAARA (kd):
          </note>
          <note>
            Fru talman! För tio år sedan ändrades reglerna för finansiering
            av fristående grundskolor och gymnasieskolor. Bidragen var på
            1980-talet statsbidrag som beslutades av regeringen. Det infördes
            ett nytt bidragssystem som innebar att bidraget skulle lämnas
            av den kommun där skolan var belägen. Vidare fick alla friskolor
            som godkänts av Skolverket rätt att få ersättning som ungefär
            motsvarade den ersättning som de kommunala skolorna erhöll.
          </note>
          <note>
            Detta var en viktig reform på skolområdet. Det var också då den
            s.k. närhetsprincipen övergavs. Det innebar att elever och föräldrar
            fick större möjligheter att välja andra skolor än de där de annars
            skulle ha tilldelats en plats. De förändrade förutsättningarna
            har inneburit att fristående grund- och gymnasieskolor blivit
            allt vanligare och att konkurrensen mellan skolor om eleverna
            har ökat.
          </note>
          <note>
            År 2000 fanns det 5 643 grund- och gymnasieskolor i Sverige.
            Av dessa var 371 fristående grundskolor och 72 fristående gymnasieskolor.
            I dag är siffran något högre, men ungefär 4 % av alla elever går
            i fristående skolor vilket trots en ständig ökning är en låg siffra
            i ett internationellt perspektiv.
          </note>
          <note>
            Även lärarnas och pedagogernas intresse för att arbeta i fristående
            skolor ökar.
          </note>
          <note>
            Under våren 2001 kom en statlig utredning och en departementsskrivelse
            som båda två gav en positiv bild av fristående skolor. I ESO-rapporten
            Konkurrens bildar skola konstaterades att fristående skolor inte
            är något hot mot utbildningen i den kommunala skolan. Vad som
            är av intresse är att även barn som går i en kommunal skola gynnas
            av att det finns fristående skolor i närheten på grund av de positiva
            konkurrenseffekterna, konstateras det i rapporten.
          </note>
          <note>
            Även utredningen Fristående gymnasieskolor -
          </note>
          <note>
            hot eller tillgång? är i grund och botten positiv till friskolorna.
            I rapporten ges ett antal förslag till regelförändringar för att
            kommunala och fristående gymnasieskolor ska konkurrera på lika
            villkor. Ingenstans föreslås en tillbakagång eller försämring
            för fristående skolor.
          </note>
          <note>
            De fristående skolorna har hjälpt till att bryta upp den ofta
            stela synen på undervisningen. I deras spår har det blivit möjligt
            för lärare, pedagoger och föräldrar att utveckla pedagogik och
            metoder också i den kommunala skolan.
          </note>
          <note>
            Gjorda undersökningar och statistik visar också att antalet elever
            i grundskolan som inte klarar Godkänt är färre i de fristående
            skolorna jämfört med de kommunala skolorna.
          </note>
          <note>
            Fru talman! Med detta som bakgrund är det ytterst märkligt att
            Socialdemokraterna och Vänsterpartiet genom skärpt lagstiftning
            försöker göra det svårare att starta och driva fristående skolor.
          </note>
          <note>
            Regeringens proposition innehåller en rad förslag som skulle
            sätta käppar i hjulen för fristående skolor i framtiden. Förslaget
            att tillsätta en särskild nämnd -
          </note>
          <note>
            en politisk överrock - för tillståndsgivning för fristående skolor
            och att ge kommunen möjlighet att säga nej till skolor på grund
            av läge och storlek och även att överföra tillsyns- och uppföljningsansvaret
            till kommunerna är enligt vår mening ett försök att öka den politiska
            makten och styrningen av skolan.
          </note>
          <note>
            Kristdemokraterna motsätter sig en sådan utveckling på det bestämdaste.
            Den nuvarande ordningen med Skolverket som tillståndsgivare och
            tillsyns-, utvärderings- och uppföljningsansvarig för fristående
            skolor är enligt vår mening fullt tillräcklig.
          </note>
          <note>
            Politikernas ansvar måste vara att presentera olika alternativ
            men med lika villkor. Men valet av skola och skolform måste alltid
            få vara den enskilda elevens och hans eller hennes förälders rätt.
            Detta är en viktig grundprincip för oss kristdemokrater.
          </note>
          <note>
            Fru talman! Det är glädjande att Miljöpartiet valt att inte gå
            på Socialdemokraternas och Vänsterpartiets friskolefientliga linje,
            utan ser friskolan som ett alternativ och en möjlighet.
          </note>
          <note>
            För oss kristdemokrater är det en självklarhet, fru talman, att
            också de fristående skolorna ska arbeta efter nationella läroplaner
            och skolplaner oavsett vilken inriktning den fristående skolan
            har. Skollagens krav på lärarbehörighet för den kommunalt drivna
            skolan måste gälla även för de fristående skolorna.
          </note>
          <note>
            Fru talman! Vi anser att friskolepropositionen innebär tre steg
            bakåt. Därför vill vi avslå propositionen, men väljer ändå att
            försöka lindra de negativa effekterna. På väsentliga punkter har
            vi fått gehör för våra förslag, men på en del punkter anser Kristdemokraterna
            att utskottsmajoriteten borde ha gått längre.
          </note>
          <note>
            Vi kan inte förstå varför en fristående skola inte till fullo
            ska få göra avdrag för sina momskostnader, utan att det ska behöva
            gå via den kommunala ersättningen. Vi ställer oss också tveksamma
            till begränsningen i rätten att välja skola. Vi anser vidare att
            etableringsfrihet inom förskolan ska möjliggöras. Vi anser det
            orimligt att en kommun ska kunna hämma utvecklingen mot en ökad
            mångfald genom att säga nej till att starta en fristående förskola.
            Möjligheten borde även öppnas för friskolor inom vuxenutbildningen.
          </note>
          <note>
            Fru talman! Självfallet står jag bakom alla reservationer där
            Kristdemokraterna finns med, men för tids vinnande nöjer jag mig
            med att yrka bifall till reservationerna 1 och 5 under punkt 31.
          </note>
          <note type="speaker">
            Anf. 45 EVA JOHANSSON (s) replik:
          </note>
          <note>
            Fru talman! Kristdemokraterna har yrkat avslag på hela propositionen,
            men en del av de enskilda förslagen tillstyrker ni ändå i andra
            delar av er motion.
          </note>
          <note>
            En sak som ni inte närmare berör i er text är hur ni ser på skolpliktskostnaderna.
            Vi har förstått av texten i utskottsbetänkandet att ni vill avslå
            regeringens förslag i det avseendet, men ni anger egentligen inga
            egna motiv för det i er motion. Vilka är era motiv för att blunda
            för det faktum att kommunerna har ett bredare uppdrag än en fristående
            skola kan få? Och varför tycker ni att en fristående skola ska
            få kompensation för kostnader som den inte har? Varför vill ni
            motsätta er att lagen på den här punkten blir tydligare?
          </note>
          <note>
            I er motion skriver ni också en del annat, bl.a. att det sedan
            mitten av 1990-talet har blivit svårare att etablera och driva
            fristående skolor. Hur sant är det påståendet? Friskolornas riksförbund
            sade vid sin uppvaktning i utskottet att det nuvarande systemet
            för bidragsgivning har givit friskolorna mer än något annat som
            vi har haft. I så fall borde det i varje fall i den bemärkelsen
            ha blivit lättare att driva fristående skolor. Antalet ansökningar
            och skolor som startar ger också belägg för det. Vad syftar Erling
            Wälivaara på i sin motion?
          </note>
          <note>
            Jag har alltså två frågor: Varför blundar ni för att det finns
            en kommunal skolpliktskostnad och vilka är era motiv för det?
            Och hur sant är påståendet att det har blivit svårare att etablera
            och driva fristående skolor?
          </note>
          <note>
            Det skulle också vara intressant att veta hur Erling
          </note>
          <note>
            Wälivaara ser på frågan om skolors frihet. Är en skola med t.ex.
            Livets Ord som huvudman alltid friare än en skola med kommunen
            som huvudman?
          </note>
          <note type="speaker">
            Anf. 46 ERLING WÄLIVAARA (kd) replik:
          </note>
          <note>
            Fru talman! Vi har valt att avslå propositionen eftersom vi anser
            att den handlar om att ta tre steg tillbaka och göra det svårare
            för nya friskolor att starta och befintliga friskolor att verka.
          </note>
          <note>
            När det gäller kompensation för kostnader som man inte har -
            skolpliktskostnaderna - så är problemet att kommunerna har svårt
            att redovisa dessa kostnader. Vi anser inte att kommunen ska få
            ersättning för kostnader som den inte kan redovisa. Man vet inte
            vilka de verkliga och faktiska kostnaderna har varit, och vi är
            emot schablonmässiga kostnader.
          </note>
          <note>
            När det gäller friheten och att det skulle ha blivit svårare
            att etablera friskolor så vet vi att de förslag som finns i propositionen
            försvårar för en friskola att verka. Jag ska senare återkomma
            till vad partiorganet
          </note>
          <note>
            Aftonbladet säger just om det här, om det kan vara av intresse
            för Eva Johansson.
          </note>
          <note>
            Angående Livets Ord-skolan vill jag säga som jag sade i mitt
            inledningsanförande: För oss kristdemokrater är det en självklarhet
            att också de fristående skolorna ska arbeta efter nationella läroplaner
            och skolplaner oavsett vilken inriktning den fristående skolan
            har. Skollagens krav ska gälla också för dem.
          </note>
          <note>
            Vi har ju också sett att när Skolverket har gjort sin tillsyn
            och påpekat misshälligheter så har skolan rättat sig efter dem.
            Det tycker jag är positivt.
          </note>
          <note type="speaker">
            Anf. 47 EVA JOHANSSON (s) replik:
          </note>
          <note>
            Fru talman! Det är en självklarhet att de fristående skolorna
            ska följa den lag som finns. Det var inte det jag frågade om.
            Jag frågade om det enligt Kristdemokraterna alltid per definition
            är så att en fristående skola är mer fristående från sin huvudman
            än en kommunal skola är ifrån sin huvudman.
          </note>
          <note>
            Erling Wälivaara sade också att utvecklingen av fristående skolor
            har fört med sig att kommunala skolor har kommit efter och att
            de har stimulerats.
          </note>
          <note>
            Det kan nog vara på det sättet. Men det är långt ifrån den enda
            drivkraften för utveckling i det kommunala skolväsendet. Det är
            tvärtom så att i de 96 % av vårt skolväsende som utgörs av kommunala
            skolor sker dagligen ett utomordentligt gott utvecklingsarbete.
          </note>
          <note>
            Jag kan garantera Erling Wälivaara att drivkraften i
          </note>
          <note>
            Gökstensskolan för att jobba intensivt med läs- och skrivinlärning
            inte har varit någon tanke på konkurrens från någon fristående
            skola. Det är intresset och engagemanget för eleverna som har
            varit drivkraften.
          </note>
          <note>
            Jag skulle också vilja fråga Erling Wälivaara om en skola kan
            vara hur liten som helst och ändå betraktas som en skola. Finns
            det enligt Kristdemokraterna någon nedre gräns när det inte längre
            kan anses att läroplanens alla delar kan uppfyllas? De flesta
            nedläggningar av små skolor görs ju därför att de har blivit alltför
            dyra för huvudmännen att driva. Hur anser Kristdemokraterna att
            mycket små skolor ska kunna finansieras på ett sätt som motsvarar
            våra kvalitetskrav?
          </note>
          <note type="speaker">
            Anf. 48 ERLING WÄLIVAARA (kd) replik:
          </note>
          <note>
            Fru talman! När det gäller att friskolan skulle ha varit den
            enda drivkraften för utveckling av den kommunala skolan delar
            jag helt Eva Johanssons uppfattning. Det är inte så. Men det finns
            undersökningar som visar att när friskolor har uppkommit har de
            också stimulerat den kommunala skolan till utveckling.
          </note>
          <note>
            För mig framstår Eva Johansson som alltmer friskolefientlig.
            Det förvånar mig att hon intar den ståndpunkten. Hon frågar om
            en liten skola får vara hur liten som helst. Jag förstår att det
            är med anledning av de förslag som jag har väckt i motioner om
            att man skulle ge möjlighet för glesbygdsskolor att verka under
            en övergångsperiod om man ser att det finns en utvecklingspotiential
            i bygden och om det finns en möjlighet att befolkningen ska öka.
          </note>
          <note>
            Låt mig läsa ett kort stycke av det Lena Mellin skrev i Aftonbladet
            med anledning av regeringens ståndpunkt i frågan om friskolor
            och att man ska begränsa rätten för dem. Så här sade hon: "Statliga
          </note>
          <note>
            Vägverket köper tjänster av byggbolagen utan att någon kräver
            skärpt lagstiftning. Privatanställda städare moppar korridorerna
            på Regeringskansliet så att statsråden rodnar av förödmjukelse.
            Blir samma ministrar sjuka uppsöker de den privata företagshälsovården
            Feelgood.
          </note>
          <note>
            Men akutsjukhus får inte säljas till vinstgivande bolag. Det
            har regeringen stoppat med en speciallag.
          </note>
          <note>
            Kommunalägda bostadsföretag får inte heller säljas utan tillstånd
            enligt en ny bestämmelse om tillståndsplikt.
          </note>
          <note>
            Regeringens väg är vacklande. De skulle behöva en kompass."
          </note>
          <note type="speaker">
            Anf. 49 SOFIA JONSSON (c):
          </note>
          <note>
            Fru talman! Friskolorna är här för att stanna. De har en betydelsefull
            roll i det svenska samhället och utgör ett viktigt inslag i den
            öppna valfriheten som ska känneteckna skolväsendet. Friskolorna
            har också blivit en del av en stark rörelse i samhället där många
            människor känner att de på olika sätt får ett ansvar, har större
            möjligheter till initiativ och kan vara mer delaktiga i samhällsutvecklingen.
          </note>
          <note>
            Socialdemokraterna och Vänstern verkar se det tvärtom, att friskolorna
            på något sätt skulle försämra den framtida utbildningen och att
            de är ett hot. Men vad är det som ni är så rädda för egentligen?
            Varför är delaktighet och valfrihet för människor någonting ont?
          </note>
          <note>
            I fråga efter fråga kan vi se ett tydligt mönster från Socialdemokraterna
            och Vänstern. Det handlar om en centralisering och ett överförmynderi
            där riksdagen ska bestämma vad som är bäst för var och en, för
            alla elever och föräldrar och för alla människor.
          </note>
          <note>
            Vad är det för synsätt på människan egentligen? Varför inte ge
            möjlighet till makt, rättvisa och delaktighet till alla människor?
          </note>
          <note>
            Det vore bra om regeringen och skolministern kunde lägga lika
            mycket kraft och energi på att stötta de kommunala skolorna som
            man lägger ned på att hitta på förslag som innebär försvårande
            för att starta och driva friskolor. Men det är ju regeringens
            politik.
          </note>
          <note>
            Vare sig det handlar om vård eller skola verkar det vara formen
            och inte innehållet i verksamheten som är det viktigaste. Det
            är dags att regeringen får upp ögonen, vänder på argumentationen
            och ser till att skolan får bättre möjligheter och en bra verksamhet
            oavsett vilken form som verksamheten har.
          </note>
          <note>
            I propositionen skriver man så här: "Enligt regeringens mening
            måste det även fortsättningsvis vara en rättighet för elever och
            föräldrar att välja en kommunal skola, där man har större insyn
            och andra påverkansmöjligheter genom det demokratiska systemet."
          </note>
          <note>
            Vi menar att rätten att välja skola, såväl mellan kommunala som
            fristående skolor, ska vara en självklarhet för den enskilde individen.
            De fristående skolorna är ju i dag ett värdefullt alternativ till
            de kommunala skolorna för många individer och för många elever.
            Genom öka antalet fristående skolor och den mångfald som de representerar
            ökar ju elevernas och föräldrarnas valmöjligheter, och därmed
            också förutsättningarna för att de ska få sina behov och önskemål
            tillgodosedda.
          </note>
          <note>
            En helt färsk undersökning från Lärarförbundet där mer än 50
            000 av deras medlemmar deltog visar att lärare som har en privat
            arbetsgivare upplever sin arbetssituation mer positiv. Många gånger
            handlar det om inflytande över sitt arbete och att man har en
            bra arbetsmiljö runtomkring.
          </note>
          <note>
            Fru talman! De fristående skolorna har många gånger också varit
            ett lyft för flera hotade landsbygdsskolor. Engagemanget har kommit
            i gång i bygden. Man har fortsatt att arbeta och leva där, och
            barnen har kunnat gå kvar i skolan.
          </note>
          <note>
            Sett ur ett större perspektiv handlar det om makten över sin
            framtid. Det handlar om att kunna bo och leva där man vill. En
            nedläggning av skolan i byn påskyndar ju med all säkerhet också
            den negativa utvecklingen med en folkminskning på landsbygden.
          </note>
          <note>
            Jag tycker att nedläggningen av landsbygdsskolor ofta är en mycket
            kortsiktig lösning. Man tror att man ska kunna vinna några hundratusen
            på att lägga ned en skola, men man ser inte vad bygden har för
            styrka framöver. Man ser det som en kortsiktig lösning. Man tänker
            inte på att om det inte finns en skola i bygden är det få barnfamiljer
            som väljer att flytta dit. Försvinner skolan från bygden är det
            många som funderar på att flytta.
          </note>
          <note>
            Fru talman! Även om vi är en majoritet som på flera viktiga områden
            kunnat förbättra för de fristående skolorna, finns det delar där
            det krävs ytterligare insatser för att alla ska ha rätt att välja
            skola och även ges möjlighet att välja en friskola.
          </note>
          <note>
            Den ena delen handlar om elever med behov av särskilt stöd. Den
            andra delen handlar om det individuella programmet. Enligt vår
            mening ska det vara en skyldighet för både kommunala och fristående
            skolor att erbjuda utbildning på lika villkor för alla elever.
          </note>
          <note>
            Barn med funktionshinder eller med behov av särskilt stöd ska
            ha samma möjligheter och rättigheter att gå i de fristående skolorna.
          </note>
          <note>
            Men för att detta ska vara möjligt behövs det ett regelverk eller
            i alla fall riktlinjer för en bedömning av vilken typ av stödbehov
            det ska gälla så att frågan om särskilt bidrag lättare kan prövas
            och så att stöd kan ges på samma villkor till friskolorna som
            till de kommunala skolorna.
          </note>
          <note>
            De fristående skolorna ska kunna erbjudas möjligheten att ge
            det individuella programmet. Det finns ingen anledning, som Socialdemokraterna
            säger i betänkandet, att invänta resultatet av Gymnasiekommitténs
            arbete. Ju snabbare vi ser till att fler får en utbildning som
            är anpassad efter just en själv, desto bättre borde det vara.
            Men återigen är vi inne i en diskussion om att vi ska vänta och
            se, vi vågar inte ta steget och säga att det ska finnas en valmöjlighet
            och en rättighet lika för alla.
          </note>
          <note>
            En fristående skola ska omfattas av ett nationellt kvalitetsinstitut.
            Det ska vara lika för de fristående skolorna och de kommunala
            skolorna vid utvärderingen. Det här fristående nationella kvalitetsinstitutet
            kan ha som huvudman t.ex. kommunförbund, lärarförbund och föräldraorganisationer
            för att ge en bra uppbackning för både de kommunala och de fristående
            skolorna.
          </note>
          <note>
            Avslutningsvis, fru talman, är jag glad över det arbete vi har
            haft i de delar där vi är med i majoriteten och där vi på flera
            områden har försökt att förbättra förutsättningarna för de fristående
            skolorna.
          </note>
          <note>
            Därmed yrkar jag bifall till reservation 5 punkt 5
          </note>
          <note>
            och i övrigt bifall till utskottsmajoritetens förslag i de delar
            där Centerpartiet inte har reservationer.
          </note>
          <note type="speaker">
            Anf. 50 EVA JOHANSSON (s) replik:
          </note>
          <note>
            Fru talman! Sofia Jonsson efterlyser ett lika stort engagemang
            för de kommunala skolorna från regeringens och Socialdemokraternas
            sida som när det gäller debatten om fristående skolor. Jag kan
            garantera Sofia Jonsson, om hon inte har upptäckt det tidigare,
            att det engagemanget finns. Vi har ibland, trots hårt motstånd
            i den här kammaren från Sofia Jonsson närstående partier, drivit
            igenom stora förbättringar för skolorna överlag, inte bara de
            kommunala, som också påverkar de fristående skolornas möjligheter
            att ha en bra verksamhet. Jag vill bara nämna Wärnerssonpengarna
            som naturligtvis är ett bra tillskott och som kommer att betyda
            alltmer framöver.
          </note>
          <note>
            Sofia Jonsson återkommer till att Socialdemokraterna skulle vara
            emot fristående skolor. Jag vill återge vad jag sade inledningsvis:
            De fristående skolorna finns, och de är en värdefull del av vårt
            gemensamma skolväsende.
          </note>
          <note>
            Det skulle vara mycket enkelt och mindre tröttsamt att debattera
            ifall detta togs ad notam.
          </note>
          <note>
            I regeringens förslag är en av de bärande tankarna att Skolverkets
            beslut om godkännande av en fristående skola ska grundas på en
            så komplett underlag som möjligt. Därför vill vi ställa krav på
            kommunerna att göra en konsekvensbeskrivning när det gäller skolväsendet.
            I Centerns motion skriver ni att den nuvarande lagstiftningen
            är fullt tillräcklig för att garantera kommunerna ett inflytande.
            Jag frågar:
          </note>
          <note>
            Vilka garantier ser Centern att det finns i dag för kommunernas
            inflytande? Jag ställer den frågan med tanke på vad jag har hört
            centerpartistiska kommunalmän och -kvinnor säga om det bristande
            inflytandet.
          </note>
          <note>
            Sedan förstår jag att ni vill att kommunerna ska göra en sådan
            konsekvensbeskrivning, men ni säger nej till att Skolverket faktiskt
            ska ta hänsyn till vad kommunerna säger. I det sammanhanget skulle
            jag vilja peka på en sak som har kommit lite i skymundan. Det
            är att när en kommunal skola avvecklas vill vi att elever, föräldrar
            och personalens fackliga organisationer ska få yttra sig till
            Skolverket. Tycker
          </note>
          <note>
            Sofia Jonsson att Skolverket ska ta hänsyn till sådana yttranden,
            eller avstyrker ni det också?
          </note>
          <note type="speaker">
            Anf. 51 SOFIA JONSSON (c) replik:
          </note>
          <note>
            Fru talman! Eva Johansson börjar tala om sitt och
          </note>
          <note>
            Socialdemokraternas engagemang för skolan. Jag tror att det engagemanget
            finns. Det jag sade i mitt anförande var att jag tycker att Socialdemokraterna
            och
          </note>
          <note>
            Vänstern borde lägga större engagemang och större kraft vid att
            diskutera innehållet i verksamheterna i stället för själva formen
            för verksamheten, om det ska vara privat eller allmän vård, friskola
            eller en kommunal skola. Det är inte själva formen för verksamheten
            som är det viktiga. Det viktiga är vilken kvalitet som finns i
            vården eller i skolan för den elev som går där och för de föräldrar
            och lärare som finns där. Det är oerhört viktigt.
          </note>
          <note>
            Ibland blir jag lite förvånad när jag hör Socialdemokraterna
            prata och hela tiden racka ned på själva formen. Då glömmer man
            att diskutera innehållet.
          </note>
          <note>
            Vad betyder det för eleven och för familjen? Vad betyder engagemanget
            för t.ex. att vara med och starta en friskola, se till att en
            bygd blomstrar igen?
          </note>
          <note>
            Jag håller med Eva Johansson om att det är viktigt att det finns
            friskolor och kommunala skolor, att den möjligheten finns. Men
            valfriheten - varför kan man inte säga att vi har en tro på människan?
            Varför kan man inte säga att låt alla ha den här valfriheten?
            Varför ska man försöka sätta käppar i hjulet för flera friskolor?
          </note>
          <note>
            Den sista fråga Eva Johansson ställde i sin replik gällde kommunernas
            möjligheter att ge en bedömning av en ny fristående skola. Jag
            tycker att det är viktigt att Skolverket har en möjlighet till
            en objektiv bedömning. Men kommunerna ska också kunna ge sin syn
            på själva det geografiska området, eller vad det nu kan vara.
            Det är oerhört viktigt att det görs en objektiv bedömning där
            man ser att de fristående skolorna också följer de uppsatta målen
            och läroplanerna.
          </note>
          <note type="speaker">
            Anf. 52 EVA JOHANSSON (s) replik:
          </note>
          <note>
            Fru talman! Nu frågar Sofia Jonsson igen varför vi är emot valfriheten
            i skolan. Vi är inte det. Det skulle bli enklare att debattera
            ifall detta gick in ordentligt. Det blir lite tröttsamt.
          </note>
          <note>
            Sofia Jonsson svarade inte på frågan vilka garantier Centern
            anser att det finns för kommunernas inflytande i dag. Ni skriver
            i er motion att det är så.
          </note>
          <note>
            Som sagt har jag talat med åtskilliga centerpartistiska kommunpolitiker
            som tycker att det finns en alldeles för dålig lyhördhet för de
            synpunkter som kommunerna för fram vid bedömningen. Det skulle
            vara intressant åtminstone för deras del att få besked från
          </note>
          <note>
            Sofia Jonsson på den punkten.
          </note>
          <note>
            Sedan skulle jag vilja fråga Sofia Jonsson hur hon ser på den
            utbildning till lärare med inriktning på
          </note>
          <note>
            Waldorfpedagogik som Lärarhögskolan i Stockholm har aviserat
            till hösten. Den utbildningen är tänkt att ges i samarbete med
            Rudolf Steiner-högskolan. Man har arbetat fram detta tillsammans.
            Är Sofia Jonsson och Centern därmed beredda att säga att kravet
            på utbildade lärare ska vara lika, utan undantag, för fristående
            skolor och de kommunala, med beaktande av sådana övergångsbestämmelser
            som kan behövas för dem som nu arbetar i Waldorfskolor? Det skulle
            vara väldigt bra om vi var överens om att det här framsteget som
            Lärarhögskolan i Stockholm och
          </note>
          <note>
            Rudolf Steiner-högskolan tillsammans har gjort leder till att
            vi inte längre behöver diskutera sådana undantag som nu diskuteras.
          </note>
          <note type="speaker">
            Anf. 53 SOFIA JONSSON (c) replik:
          </note>
          <note>
            Fru talman! Jag besvarar det sista först. Jag tycker att det
            är väldigt bra att man kommer överens och att även Waldorflärarna
            får denna möjlighet. Det vi har sagt och det vi skrev i vår motion
            är att den möjligheten måste finnas. Vi talar om att det ska vara
            pedagogiskt utbildade lärare, och det gäller även Waldorflärarna.
            Det tycker jag är bra.
          </note>
          <note>
            Vad gäller garantier för kommunerna är det viktigt att kommunerna
            får yttra sig, att det finns ett underlag när Skolverket sedan
            ska göra sin bedömning. Det håller vi fortfarande fast vid. Det
            är oerhört viktigt.
          </note>
          <note>
            Eva Johansson talar också om centerledare runtom i landet som
            uttalar sig. Jag talar också med väldigt många centerledare runtom
            i landet som säger:
          </note>
          <note>
            Vilken tur, vad bra det har varit att Skolverket har kunnat göra
            en objektiv bedömning och att vi har kunnat få en friskola i vår
            kommun, att vi har fått möjligheten att starta en friskola i en
            by när en socialdemokratisk majoritet har sagt att den ska läggas
            ned för att göra en kortsiktig besparing. Möjligheterna för kommunerna
            finns, men det är också oerhört viktigt att det görs en objektiv
            bedömning.
          </note>
          <note type="speaker">
            Anf. 54 LENNART GUSTAVSSON (v) replik:
          </note>
          <note>
            Fru talman! Mycket kort: Jag sade i mitt anförande att jag tycker
            att det är viktigt att vi har en skola där barn och ungdomar med
            olika erfarenheter, kulturer och sociala tillhörigheter tillbringar
            tid tillsammans. Delar Centerpartiet den uppfattningen?
          </note>
          <note type="speaker">
            Anf. 55 SOFIA JONSSON (c) replik:
          </note>
          <note>
            Fru talman! Ja.
          </note>
          <note type="speaker">
            Anf. 56 LENNART GUSTAVSSON (v) replik:
          </note>
          <note>
            Fru talman! Det är bra med korta, rappa replikväxlingar.
          </note>
          <note>
            Min fråga är: På vilket sätt bidrar den av Centerpartiet så omhuldade
            valfriheten till att skapa dessa mötesplatser?
          </note>
          <note type="speaker">
            Anf. 57 SOFIA JONSSON (c) replik:
          </note>
          <note>
            Fru talman! Det kan jag svara lite längre på.
          </note>
          <note>
            Enligt den politik som Vänsterpartiet för ska det inte finnas
            någon möjlighet till ökad integration, utan det är endast närhetsprincipen
            som ska gälla. Bor man på ett visst ställe är det där man ska
            gå i skolan. Det finns ingen möjlighet att välja en skola som
            jag tycker passar bäst för mig.
          </note>
          <note>
            Med vår valmöjlighet, att kunna välja både mellan kommunala skolor
            och också mellan en kommunal och en fristående skola, ger vi alla
            barn, elever och föräldrar den möjligheten. Det kommer i gång
            ett engagemang. Man kan också se att integrationen ökar på det
            sättet och att den sociala klyvningen minskar.
          </note>
          <note>
            Nu vet jag inte om Lennart Gustavsson har rätt till ytterligare
            replik. Men faktum är att Vänsterpartiets politik ökar segregationen,
            eftersom jag inte har möjligheten till en valfrihet, inte möjlighet
            att välja den skola eller den omgivning som jag tycker passar
            bäst för mig själv.
          </note>
          <note type="speaker">
            Anf. 58 ULF NILSSON (fp):
          </note>
          <note>
            Fru talman! Friskolorna i Sverige har inneburit en förnyelse
            och mångfald i den svenska skolvärlden.
          </note>
          <note>
            Elever och föräldrar har fått mer makt att bestämma själva, nya
            pedagogiska idéer har utvecklats och lärarna har fått möjlighet
            att välja mellan olika arbetsgivare. All erfarenhet visar att
            mångfald och konkurrens är till fördel för en verksamhet på lång
            sikt. Det gäller inte bara för konsumtionsvaror och servicetjänster,
            utan det gäller också för sjukvård och för skolor. Genom att nya
            idéer föds när det gäller pedagogik, ekonomi, lokaler m.m. sker
            en positiv utveckling.
          </note>
          <note>
            Den grundläggande principen för mig och för
          </note>
          <note>
            Folkpartiet är att all utbildning ska betalas med skattepengar
            och att valfriheten inte ska vara en plånboksfråga. Det som har
            hänt, låt mig säga de senaste tio åren, är faktiskt en vidareutveckling
            av den demokratiska idén om en svensk skola för alla. Inom ett
            system där bidrag ges till skolor, oberoende av om de drivs av
            en kommun eller av enskilda, får skolor som följer läroplanen
            erbjuda undervisning. Sådana skattesubventionerade skolor ska
            naturligtvis inte ta ut avgifter, och de ska vara öppna för alla.
          </note>
          <note>
            Men motståndarna till friskolor talar ofta om segregering, om
            att endast rika och välutbildade föräldrar skulle sätta sina barn
            i friskolor. I själva verket är segregeringen sedan länge inbyggd
            i våra bostadsområden genom att olika boendeformer ligger så avgränsade
            från varandra. Möjligheten att välja en skola utanför det egna
            bostadsområdet kan i stället minska segregeringen inom skolans
            värld.
          </note>
          <note>
            Mycket av debatten om friskolornas negativa inflytande på skolväsendet
            har tystnat nu när flera olika utredningar inte har kunnat påvisa
            att valfriheten ger negativa konsekvenser i kommunerna. Tvärtom
            visade t.ex. en s.k. ESO-rapport förra året att även de kommunala
            skolornas kvalitet blir högre i kommuner där det finns friskolor.
          </note>
          <note>
            De som är rädda för att friskolorna ska konkurrera ut den kommunala
            skolan borde i stället för att ropa på begränsningar och förbud
            fråga sig hur den kommunala skolan kan bli bättre. Ibland behövs
            det särskilda satsningar på skolor som tappar elever till andra
            skolor. Men det är genom positiva insatser och positiv utveckling
            som vi ska möta problemen i skolan, inte genom att förbjuda människor
            att välja.
          </note>
          <note>
            Fru talman! Utvecklingen av friskolor har ju från börjat ägt
            rum under segt motstånd av socialdemokrater och vänsterpartister.
            För tio år sedan satt jag i en skolstyrelse i Lund, där vänstermajoriteten
            t.o.m.
          </note>
          <note>
            ville förbjuda föräldrarna att välja bland de kommunala skolorna.
            Genom att stifta lagar försökte regeringen en gång stoppa föräldrakooperativa
            dagis.
          </note>
          <note>
            Under den senaste borgerliga regeringen, i början av
          </note>
          <note>
            90-talet, kritiserade socialdemokrater och vänsterpartister de
            bidrag som fanns till fristående skolor. Men nu trodde jag och
            många med mig att den här rädslan för mångfald hade försvunnit,
            åtminstone från socialdemokratisk politik. Därför blev det en
            besvikelse när regeringen lade fram en proposition som hade som
            sitt tydliga mål att göra det svårare för friskolorna och att
            minska valfriheten.
          </note>
          <note>
            Regeringen har lagt fram en rad förslag som utbildningsutskottet
            glädjande nog har sagt nej till.
          </note>
          <note>
            Regeringen vill inrätta en särskild nämnd med kommunrepresentanter,
            utsedda av regeringen, bl.a. på
          </note>
          <note>
            Skolverket som skulle delta i tillståndsgivningen, som om det
            inte skulle räcka att statens högsta skolmyndighet bedömer om
            nya friskolor verkar seriösa.
          </note>
          <note>
            Samtidigt vill regeringen öka möjligheterna för kommuner att
            anföra olika skäl till att stoppa nya skolor. Regeringen vill
            också att kommunerna ska få ökat ansvar för utvärderingen av friskolor
            - ett mycket märkligt förslag att en konkurrent ska ägna sig åt
            att utvärdera en annan konkurrent. Regeringens förslag till princip
            för att beräkna den kommunala ersättningen skapar också ett större
            mått av godtycke när det gäller vilka kostnader kommunen ska räkna
            som underlag för bidraget.
          </note>
          <note>
            Fru talman! Om riksdagen skulle bifalla huvuddelarna i regeringens
            förslag skulle det innebära ett stort steg tillbaka. Det skulle
            innebära att skolor skulle kunna stoppas för att vissa politiker
            är rädda för att låta människor välja själva. Från Folkpartiet
            vill vi tydligt säga till eleven och till föräldrarna: Det är
            du som ska bestämma. Men regeringen och Socialdemokraterna säger
            här i stället mycket tydligt: Du ska bestämma mindre och mindre.
            Då blir det också en tydlig skillnad mellan liberal och socialistisk
            tradition.
          </note>
          <note>
            Bakom har Vänsterpartiet stått och applåderat regeringens förslag,
            även om Vänsterpartiet skulle velat gå längre och förbjuda alla
            eller de allra flesta friskolor direkt om de hade fått bestämma.
            Vänsterpartiet har ju fått tillbaka sin tydliga socialistiska
            profil. Förutom att de har antagit ett program om att förstatliga
            näringslivet, visar de här i riksdagen i dag att de ser valfrihet
            som ett hot också inom skolans värld. I de viktiga frågorna har
            Socialdemokraterna fått stöd bara av Vänsterpartiet i utbildningsutskottet.
          </note>
          <note>
            Frågan är om Vänsterpartiet och regeringen kommer tillbaka, om
            de får makt efter valet, med nya och värre förslag om att minska
            mångfalden och valfriheten.
          </note>
          <note>
            Även om det är tillfredsställande att en utskottsmajoritet avvisar
            förslagen i propositionen, finns det också en del negativa förslag
            som tyvärr gått igenom och som Folkpartiet reserverat sig mot.
            Den nuvarande s.k. riksprislistan, som garanterar likvärdiga bidrag
            till fristående gymnasieskolor, ska avskaffas. Bidragen ska i
            stället baseras på vad varje enskild kommun betalar i snitt för
            sina skolor. Följden kan bli att bidragen blir väldigt olika beroende
            på vilken kommun en elev kommer från. Följden kan också bli att
            friskolor bara startas i kommuner som ger höga bidrag till skolorna.
            Jag är övertygad om att man så småningom skulle kunna utveckla
            ett mycket bättre bidragssystem än den nuvarande riksprislistan,
            men jag är kritisk till att den avskaffas innan man har konstruerat
            ett bättre system.
          </note>
          <note>
            Ibland hör man också från socialistiskt håll att friskolor skulle
            vara rädda för att ta emot elever med särskilt behov av stöd eller
            funktionshindrade elever.
          </note>
          <note>
            Det är en väldigt märklig kritik, eftersom friskolorna i dag
            inte har samma rätt till ersättning för t.ex. funktionshindrade
            elever som kommunala skolor har.
          </note>
          <note>
            Jag tycker att friskolorna ska ges alla möjligheter att erbjuda
            elever med funktionshinder och med särskilt behov av stöd en god
            undervisning. Därför föreslår Folkpartiet att reglerna ska ändras
            så att alla stödåtgärder i skolan också kan sättas in i friskolor,
            men det har inte utskottets majoritet bifallit.
          </note>
          <note>
            Fru talman! Det är på många sätt märkligt att regeringen kommer
            med en sådan här proposition nu när den svenska skolan har så
            många problem med utslagningen från gymnasieskolan, med lärarbrist,
            mobbning och dålig arbetsmiljö. Men friskolorna är faktiskt inget
            stort problem, vare sig ekonomiskt eller kvalitetsmässigt. Det
            är de andra riktigt stora problemen som vi tillsammans borde ägna
            en massa tid att arbeta med och hitta lösningar på. Därför hoppas
            jag nu att vi i stället i framtiden ska kunna ta itu med att utveckla
            den svenska skolan, både kommunala skolor och friskolor. Regeringen
            vill uppenbarligen stärka kommunernas makt över skolorna. Jag
            tror, tvärtom, att alla skolor behöver bli friare och att kontrollen
            och utvärderingen ska ske genom nationella, statliga utvärderingar.
          </note>
          <note>
            Det behövs inte en massa kommunala tjänstemän som styr skolornas
            pedagogiska arbete. Det pedagogiska arbetet klarar lärarna av,
            i dialog med elever och föräldrar.
          </note>
          <note>
            Folkpartiet vill ha en skarpare utvärdering av alla skolor med
            en statlig skolinspektion som följer upp att de nationella målen
            följs - det gäller både kommunala skolor och friskolor. Alla ska
            vara allsidiga i undervisningen och man ska utgå från grundläggande
            demokratiska värderingar. Samtidigt kan det kommunala inflytandet
            över skolan minskas. Den riktigt stora utmaningen i dag är att
            skapa likvärdiga skolor över hela landet. Då måste utgångspunkten
            vara att skolor kan se väldigt olika ut fast de håller en likvärdig
            kvalitet.
          </note>
          <note>
            Om Folkpartiet får vara med och bestämma över skolpolitiken i
            framtiden kommer vi att arbeta för att fler elever ska klara sig
            bra i skolan. Vi kommer också att arbeta för att ingen ska behöva
            vara rädd för att gå till skolan. Valfrihet och mångfald ser inte
            vi i det sammanhanget som ett hot utan tvärtom som en möjlighet.
          </note>
          <note>
            Avslutningsvis, fru talman, yrkar jag bifall till utskottets
            förslag på de punkter i betänkandet där Folkpartiet inte har någon
            reservation. Dessutom yrkar jag bifall till Folkpartiets reservation
            5 under punkt 29.
          </note>
          <note type="speaker">
            Anf. 59 EVA JOHANSSON (s) replik:
          </note>
          <note>
            Fru talman! Propositionen går ut på att skapa större öppenhet,
            demokratisk insyn, rättvisa och kvalitet.
          </note>
          <note>
            Då är det konstigt, tycker jag, att höra Ulf Nilsson beskriva
            det som ett stopp för nya fristående skolor.
          </note>
          <note>
            Det är hårresande.
          </note>
          <note>
            Var har Ulf Nilsson varit när kammaren har diskuterat skolfrågor
            ur alla andra aspekter än just den som vi diskuterar i dag? Det
            gäller kvalitetsfrågorna, resursfrågorna, lärarutbildningen, ITIS
            och allt det andra som har genomförts under den tid som Socialdemokraterna
            har haft regeringsmakten och som har inneburit en klar förbättring
            av skolans situation till skillnad från det som hände under den
            tid när Ulf
          </note>
          <note>
            Nilssons parti var med och styrde och ställde och det bara blev
            försämringar. Då kunde man tala om kris.
          </note>
          <note>
            Det är symtomatiskt. Jag har läst Folkpartiets motion. Där beskriver
            ni Socialdemokraternas politik som att vi vill inskränka barns
            och föräldrars rätt att välja skola, att vi vill strypa friskolorna
            och att vi vill försvåra för fristående skolor. Jag skulle vilja
            att Ulf
          </note>
          <note>
            Nilsson kom upp till bevis. När Friskolornas riksförbund gästade
            utskottet svarade de uttryckligen på min fråga att det nuvarande
            bidragssystemet har gett det bästa utfallet för deras del. Det
            system som åsyftades är faktiskt infört av en socialdemokratisk
            regering. Är det här samma sak som det Ulf Nilsson pratar om?
          </note>
          <note>
            Delar Folkpartiet Friskolornas riksförbunds positiva bild av
            de fristående skolornas situation i dag, då de får bidrag efter
            samma principer som de kommunala skolorna? Varför försöker han
            i så fall att ge en annan bild i motionen och i sina allmänna
            uttalanden?
          </note>
          <note type="speaker">
            Anf. 60 ULF NILSSON (fp) replik:
          </note>
          <note>
            Fru talman! Eva Johansson är uppenbarligen inte överens med mig
            när det gäller historieskrivningen.
          </note>
          <note>
            Det är annars väldigt lätt att konstatera - som flera talare
            varit inne på - att under hela 80-talet och början av 90-talet
            såg Socialdemokraterna friskolorna som ett hot. De var negativa
            till alla diskussioner om någon form av skolpeng eller någon form
            av garanti.
          </note>
          <note>
            Det var väldigt bra att Socialdemokraterna när de kom till makten
            efter 1994 års val valde att fortsätta ge ordentliga bidrag till
            friskolorna. Det uppskattade vi. Det var därför jag trodde att
            motståndet mot fristående skolor var på väg att försvinna från
            Socialdemokraterna.
          </note>
          <note>
            De förslag som finns i den här propositionen skulle öka möjligheten
            att med politiska motiv stoppa etablerandet av nya friskolor.
            Förslagen skulle öka möjligheterna för kommunerna att lägga sig
            i fristående skolors verksamhet. För mig är en av poängerna med
            de fristående skolorna att de står fria gentemot kommunerna, vilket
            jag också tycker att de offentliga skolorna skulle göra i mycket
            större utsträckning. Jag tror inte, vad än Eva Johansson säger,
            att det är någon som helst tvekan om historieskrivningen. Från
            förslaget om lex Pysslingen, som innebar att man ville förbjuda
            fristående dagis, till valrörelsen i början av
          </note>
          <note>
            90-talet har ni bekämpat friskolor och alternativ inom dagis
            osv. Jag trodde att ni hade släppt detta nu. Att döma av den här
            propositionen fortsätter diskussionerna inom det socialdemokratiska
            partiet.
          </note>
          <note type="speaker">
            Anf. 61 EVA JOHANSSON (s) replik:
          </note>
          <note>
            Fru talman! Det är bra att Ulf Nilsson tar tillbaka de ganska
            grova anklagelser som finns i motionen.
          </note>
          <note>
            Jag skulle vilja ta upp bidragssystemet på gymnasiet och ställa
            en fråga till Ulf Nilsson: Vari ligger rättvisan i att fortsätta
            med ett system som innebär att gymnasieelever från samma kommun
            får med sig olika stora resurser för sin utbildning beroende enbart
            på vilken skola de har valt att gå i? Resursen är inte beroende
            av de egna behoven eller av den utbildning de har valt utan bara
            av vem som driver skolan. Det är precis så som riksprislistan
            fungerar, och den vill ni behålla.
          </note>
          <note>
            I er motion ägnar ni också en hel sida åt att försvara att företag
            som driver fristående skolor ska kunna gå med vinst. Jag tog upp
            det i mitt inledningsanförande. Jag skulle till sist vilja ställa
            frågan till Ulf
          </note>
          <note>
            Nilsson: Hur ser Folkpartiet på t.ex. Bures förväntningar på
            en vinst på Vittras verksamhet på ca 50
          </note>
          <note>
            miljoner kronor 2005? Ska de kunna plocka ut en sådan vinst?
            Ska inte eleverna ha rätt till dessa pengar, som Ulf Nilsson och
            jag och andra i den här kammaren och många kommunpolitiker har
            beslutat om att skolan ska ha? De ska stå till elevernas förfogande,
            inte till förfogande för några aktieägare i Bure.
          </note>
          <note type="speaker">
            Anf. 62 ULF NILSSON (fp) replik:
          </note>
          <note>
            Fru talman! Jag konstaterar att Eva Johansson inte säger emot
            mig när det gäller historieskrivningen över en lång tid tillbaka.
            Det är naturligtvis så att vi har haft att kämpa med ett mycket
            tungt motstånd från Socialdemokraterna. Förhoppningsvis mjuknar
            detta med åren.
          </note>
          <note>
            Riksprislistan som nu finns är inte den ideala lösningen. Den
            garanterar en hyfsad nivå på bidragen och att elever verkligen
            har möjlighet att välja skolor i andra kommuner. Jag tror att
            man skulle kunna utveckla ett helt annat system. Att avskaffa
            riksprislistan utan att ersätta den med ett bättre förslag tror
            jag är negativt. Det kan leda till att inga friskolor etablerar
            sig i de kommuner som har väldigt låga snittbidrag till sina elever.
            Det blir bara kommuner som väljer att föra en generös skolpolitik
            som får friskolor. Jag är gärna med på att diskutera en utveckling
            av finansieringen. Jag menar att finansieringen av skolan i förlängningen
            borde skötas helt på nationell nivå. Det får vi återkomma till
            vid senare tillfällen.
          </note>
          <note>
            När det gäller vinstdrivande friskolor visade
          </note>
          <note>
            Friskolekommittén att de allra flesta friskolor - hur de än ägdes
            - använde den eventuella s.k. vinst de hade till att skaffa buffertar
            i verksamheten. Det verkar på Eva Johansson som om hon redan har
            bestämt sig för att den framtida utredningen ska leda till att
            vi på något sätt förbjuder skolor som har någon slags bolagsform.
            Jag kan inte se något som helst skäl till det. Om friskolorna
            får de bidrag de är berättigade till kostar de inte skattebetalarna
            mer pengar än andra.
          </note>
          <note>
            Om de bedriver en bra undervisning är det ingen som förlorar
            på om någon friskola skulle gå med någon form av vinst till sina
            ägare. Det är inga pengar som tas från någon i stället för att
            hamna på något annat ställe. Det viktiga är vilken kvalitet skolorna
            håller.
          </note>
          <note>
            Därför är utredningen som regeringen aviserar fullständigt onödig.
          </note>
          <note type="speaker">
            Anf. 63 LENNART GUSTAVSSON (v) replik:
          </note>
          <note>
            Fru talman! Jag ska mycket kort beröra Ulf Nilssons resonemang
            om valfrihet. Jag tänker hänvisa till situationen här i Stockholm,
            där jag hävdar att kombinationen av fritt skolval och betygsintagningar
            på en mängd plan - etniskt, klassmässigt och könsmässigt - lett
            till en ökad segregation. Jag skulle vilja att
          </note>
          <note>
            Ulf Nilsson för Folkpartiets räkning bemötte mig på den punkten.
            Har systemet i Stockholm lett till en ökad segregation? Ja eller
            nej?
          </note>
          <note type="speaker">
            Anf. 64 ULF NILSSON (fp) replik:
          </note>
          <note>
            Fru talman! Även om det inte direkt har med friskolor att göra
            kan jag ge ett kort svar. För några år sedan kom samtliga elever
            på de fyra mest attraktiva innerstadsgymnasierna i Stockholm från
            fyra grundskolor i Stockholms innerstad. Nu kommer eleverna från
            46 grundskolor runtom i Stockholm - inte minst från förortsområdena.
          </note>
          <note>
            Det här systemet har bara pågått i ett par år, och allt tyder
            på att vi får en blandning av människor från olika delar av Stockholm.
            Det gäller också i Malmö, där Socialdemokraterna har genomfört
            precis samma system som i Stockholm. I min hemstad Lund har man
            också samma system.
          </note>
          <note>
            Jag tror att det handlar om en grundinställning till hur man
            bekämpar segregationen i skolan. Där har naturligtvis Vänsterpartiet
            och Lennart Gustavsson och jag helt olika uppfattningar.
          </note>
          <note>
            Jag är fullständigt övertygad om att tvångsvägen inte är bra.
            Man har försökt att åstadkomma integrering genom tvångsbussning
            eller genom inlåsning efter en adressprincip för att avgöra vilken
            skola man ska gå i. De vägarna har vi prövat. De är inte bra.
            Vi ska tvärtom pröva vägar där vi utnyttjar människors vilja att
            välja och där vi skapar positiva morötter för att människor ska
            gå med på vår skolpolitik.
          </note>
          <note>
            Målet är förstås att vi ska ha så lite segregation som möjligt.
            Segregationen är ett av de stora problemen i den svenska skolan
            i dag. Men medlen kan inte vara tvång. Medlen måste vara positiva,
            med valfrihet.
          </note>
          <note type="speaker">
            Anf. 65 LENNART GUSTAVSSON (v) replik:
          </note>
          <note>
            Fru talman! Det är klart att jag som vänsterpartist och Ulf Nilsson
            som folkpartist har olika syn på hur vi ska angripa segregationen.
            Men vi pratar inte bara om segregationen i skolan. Vi pratar om
            segregationen i samhället som helhet, och det tror jag att Ulf
          </note>
          <note>
            Nilsson också är medveten om. Vi pratar om en boendesegregation
            - en segregation på alla plan.
          </note>
          <note>
            Jag ska ta upp ett annat tema. Ulf Nilsson, liksom en del andra
            borgerliga företrädare, använder Sundsvallskonferensen som en
            möjlighet att vifta med socialistspöket. Jaha, säger man, nu visar
            de sig här igen!
          </note>
          <note>
            Jag tror att man ska läsa de dokument som har tagits fram vid
            Sundsvallskonferensen innan man gör sådana bombastiska uttalanden.
          </note>
          <note>
            Vi har en ambition angående utvecklingen av skolor som också
            slogs fast i Sundsvall. Vår ambition är att göra de kommunala
            skolorna - gemensamt och demokratiskt styrda - så bra som möjligt,
            så att både elever och föräldrar väljer dem. Ulf Nilsson för ett
            resonemang om vinst i samband med att man bedriver skolor. Det
            är väl en självklarhet att ägarna ska få vinsten.
          </note>
          <note>
            Jag hoppas att Ulf Nilsson och Folkpartiet vill vara med och
            utveckla skolan, så att vi får en mycket bättre och väl fungerande
            gemensam, kommunal och demokratiskt styrd skola.
          </note>
          <note type="speaker">
            Anf. 66 ULF NILSSON (fp) replik:
          </note>
          <note>
            Fru talman! När det gäller att utveckla skolan har vi i Folkpartiet
            lagt fram ett antal förslag. Vi tycker att detta är den kanske
            viktigaste framtidsfrågan i
          </note>
          <note>
            Sverige över huvud taget: Hur ger vi våra barn och ungdomar en
            bra skolutbildning?
          </note>
          <note>
            Därför vill vi höja kraven i de nationella målen, höja kunskapskraven
            och höja kraven på att alla ska få det stöd de behöver. Det gäller
            alla skolor, oavsett om de är kommunala, kooperativa, fristående
            eller privatägda. Det är ingen skillnad. Vi ställer mycket starka
            nationella krav både på de fristående skolorna och på de kommunala
            skolorna.
          </note>
          <note>
            Lennart Gustavsson talar om Sundsvallskonferensen. Det är inte
            rätt tillfälle att diskutera den nu. Det har inte så mycket med
            skolpolitik att göra, men nog är budskapet ganska klart: Man vill
            genomdriva statligt ägande av skolor, företag och andra verksamheter.
          </note>
          <note type="speaker">
            Anf. 67 GUNNAR GOUDE (mp):
          </note>
          <note>
            Fru talman! Vi i Miljöpartiet vill gärna se att samtliga skolor
            står fria. Vi vill se en utveckling av skolväsendet där man i
            varje skola har stora möjligheter att själv utarbeta den pedagogiska
            prägel som man vill ge skolan. Det ska göras av skolledning, lärare,
            föräldrar och elever i samverkan.
          </note>
          <note>
            Vi vill också se en utveckling av skolväsendet där de olika skolorna
            kan samverka med varandra och utbyta erfarenheter. Då är självfallet
            de fristående skolorna något av banbrytare eftersom de har gått
            ut i den här verksamheten och under en relativt lång tid varit
            fristående när det gäller den pedagogiska inriktningen.
          </note>
          <note>
            De lagar och förordningar som reglerar de fristående skolornas
            verksamhet utarbetades i mitten på
          </note>
          <note>
            1990-talet i samarbete mellan Miljöpartiet och den dåvarande
            socialdemokratiska regeringen. Vi fick den s.k. friskolereformen,
            som i stort sett helt överensstämmer med Miljöpartiets skolpolitik.
            Den trädde i kraft 1997 och har alltså funnits i drygt fyra år.
            Den gällde grundskolan, och den följdes direkt av en motsvarande
            reform för gymnasieskolan.
          </note>
          <note>
            Reformen utgick från en viktig ideologisk grundsyn på de fristående
            skolornas villkor. Det betonades att de fristående skolorna skulle
            behålla sin pedagogiska frihet men få samma ekonomiska villkor
            som de kommunala skolorna. Men det var också viktigt att samhället
            tog sitt ansvar och kunde garantera att de elever som går i en
            fristående skola får en skolgång som överensstämmer med gällande
            skollag och läroplan.
          </note>
          <note>
            Det var också viktigt att se till att reformen blev sådan att
            alla barn har samma stöd för sin skolgång, oavsett om de går i
            en kommunal eller en fristående skola. De ska ha samma stöd från
            samhället för sin skolgång. Det är också viktigt att det stödet
            ska anpassas efter de enskilda elevernas behov. Olika elever har
            olika behov av stöd och resurser.
          </note>
          <note>
            Dessa tankar omsattes alltså i ett regelverk. Nu har vi Skolverket,
            som är den myndighet som godkänner ansökningar från fristående
            skolor och förklarar dem bidragsberättigade. Då tar man hänsyn
            också till de förutsättningar som finns i kommunen och det kommunala
            skolväsendet, så att friskolan kan tas emot och få en bra och
            positiv plats i skolväsendet som helhet.
          </note>
          <note>
            Kommunen ska fördela bidragen till de fristående skolorna precis
            som till de kommunala. Det ska ske enligt en resursfördelningsmodell
            som ser likadan ut för alla skolor, oavsett huvudmannaskap. Den
            ska också ta hänsyn till skillnader i elevernas behov vid de olika
            skolorna. De kan vara sociala strukturer i upptagningsområdet
            eller andra saker som man vill ta hänsyn till.
          </note>
          <note>
            Tillsynen över de fristående skolorna lades på
          </note>
          <note>
            Skolverket. Den ligger kvar där, och alla är överens om att det
            är bra att den sköts av Skolverket.
          </note>
          <note>
            Kommunerna har enligt regelverket full rätt till insyn i de fristående
            skolorna, och de fristående skolorna har skyldighet att delta
            i den uppföljning och utvärdering av skolorna som kommunen gör.
          </note>
          <note>
            Lagarna är tydliga och enkelt formulerade. Texterna i anslutning
            till lagarna ger exempel och beskriver syftet på ett lättfattligt
            sätt. Utvecklingen av de fristående skolorna sedan reformen trädde
            i kraft har varit god. Vi har sett ungefär en fördubbling av antalet
            fristående grundskolor och något mer än en fördubbling av gymnasieskolorna.
          </note>
          <note>
            Nu har regeringen lagt fram en proposition tillsammans med Vänsterpartiet.
            Miljöpartiet har inte deltagit i arbetet med att ta fram propositionen,
            inte heller i förarbetena. Det har inte varit några parlamentariska
            kommittéer, utan det har varit expertkommittéer på departementet
            som har gjort förarbetet.
          </note>
          <note>
            Det förslag som nu kommer från regeringen täcker en del luckor
            av mera teknisk natur. Det gäller t.ex.
          </note>
          <note>
            beslutet att skolan ska vara avgiftsfri. Där fanns det två luckor:
            en för att man kan ta ut avgifter på gymnasierna och en annan
            för att man kan ta ut avgifter för att finansiera antagningsförfarandet
            vid en fristående skola - att sköta kön, som man säger.
          </note>
          <note>
            Man föreslår nu att det ska tas bort så att man får en enhetlig
            avgiftsfri skola rakt över. Det tycker vi alla är bra.
          </note>
          <note>
            Det finns flera sådana bra förslag och förtydliganden. Vi har
            en mycket bred majoritet i utskottet som står bakom dessa förändringar.
          </note>
          <note>
            En lite större förändring är förslaget om att vi äntligen ska
            få riksprislistan som ligger till grund för bidragsgivningen till
            gymnasieskolan, de fristående gymnasierna, ersatt med ett bättre
            system. Där råder det delade meningar, egentligen inte om att
            riksprislistan är dålig - där är alla parter eniga - utan snarast
            om i vilken takt detta ska ske. Några av de borgerliga partierna
            tycker att vi ska vänta lite grann och få en bättre bakgrund till
            förslaget. Vi tycker att förslaget är bra. Det överensstämmer
            dessutom med Miljöpartiets förslag till hur systemet med bidrag
            till gymnasierna ska se ut. Det är därför lätt för oss att ställa
            oss bakom det förslaget. Det finns också en majoritet i utskottet
            för förslaget.
          </note>
          <note>
            Utöver dessa tekniska korrigeringar är det några punkter som
            jag skulle vilja ta upp och som Eva Johansson har berört. Jag
            fick intrycket att det ställdes frågor till mig kring hur vi tänkte
            i fråga om dessa förändringar.
          </note>
          <note>
            Regeringen har alltså föreslagit att man skulle ändra i reglerna
            för beräkningsgrunden när man ska räkna ut bidraget till skolorna.
            Kommunen ska som det är nu ta hänsyn till elevens behov och skolans
            åtagande när man gör sin resursfördelningsmodell och delar ut
            pengarna lika till kommunala och fristående skolor. Enligt detta
            nya förslag ska det vara ett tillägg så att man ska ta hänsyn
            till den kommunala skolpliktskostnaden, alltså den kostnad som
            kommunen har för att kunna verkställa uppdraget att se till att
            alla elever ska få en plats i skolan. Det är klart att det kostar.
            Det kan vara förändringar som man är skyldig att ta hänsyn till.
            Det kanske flyttar in nya grupper till kommunen som ska tas om
            hand osv. Den beredskapen ska kommunen ha, och det kostar pengar.
            Det är alla också överens om.
          </note>
          <note>
            Men detta förslag har råkat bli olyckligt därför att man inte
            skiljer på kommunens ansvar och skolornas ansvar utan lägger fram
            ett förslag som innebär att de kommunala skolorna skulle få mer
            pengar än de fristående skolorna med hänsyn till kommunens ansvar
            för skolplikten. Såvitt jag kan se är det feltänkt. Det är naturligtvis
            så att de skolor som tar på sig ett uppdrag som har med skolplikten
            att göra - man låter t.ex. en lokal stå som man egentligen inte
            har användning för därför att man vet att det kanske kommer en
            grupp elever på vårterminen som man ska ta in, eller också har
            man en viss överkapacitet på lärarsidan eller något annat - ska
            ha ersättning för det enligt nu gällande regler som ett åtagande
            som skolan gör för att kommunen ska ha en buffert för att klara
            av skolpliktsansvaret. Denna skola kan naturligtvis också vara
            en fristående skola. Även en fristående skola kan ställa upp på
            dessa saker. Det är egentligen väldigt viktigt att man inte tar
            steget över och säger att det bara är kommunala skolor som ska
            kunna ta del i det kommunala arbetet. Man ska inte gräva diken
            mellan kommunala skolor och fristående skolor utan snarare försöka
            stödja just tanken att det ska vara lika betingelser för skolorna.
            Självklart ska de kommunala och de fristående skolorna också i
            fortsättningen ska ha samma ekonomiska villkor.
          </note>
          <note>
            De andra punkterna som finns gäller förslaget om en förändring
            av lagtexten som styr Skolverkets godkännande av bidragsrätt.
            Det är en sådan punkt. Man föreslår en ändring i lagtexten, som
            nu är enkel, tydlig och generell, som innebär att det ska skrivas
            in exempel på vad Skolverket ska kunna ta hänsyn till.
          </note>
          <note>
            De exempel som man förslår är skolans storlek och läge. Detta
            är naturligtvis ingen stor fråga. Men jag tror att när man för
            in exempel i en lagtext försvagas den när det gäller andra faktorer
            som man vill åberopa. Kommer man till en domstol har den en benägenhet
            att lägga större vikt vid det som exemplifieras än det som inte
            finns angivet som exempel. Det innebär i praktiken att en kommun
            som åberopar andra faktorer än storlek och läge i sin konsekvensbeskrivning
            har mindre möjligheter att få gehör. Vi från Miljöpartiet har
            därför avstyrkt detta förslag.
          </note>
          <note>
            Förslaget om införande av en ny nämnd är det tredje förslaget
            som vi tycker är lite konstigt. Det skulle kunna innebära att
            vi får en politisering i en del av beslutsprocessen där vi egentligen
            vill ha garantier för att det är tjänstemän som tolkar lagar och
            regler på ett objektivt och neutralt sätt. Det ska vara en garanti
            för rättssäkerheten för de personer och skolor som lagarna och
            reglerna gäller för. Riksdagen bör alltså fatta besluten, regeringen
            verkställer, och sedan är det tjänstemännen i myndigheter som
            ser till att dessa lagar efterlevs och verkställer besluten. Att
            plocka in en nämnd där regeringen ska tillsätta ledamöterna är
            att öppna upp risken för en politisering.
          </note>
          <note>
            Eva Johansson sade att vi inte ska misstro dem som sitter där.
            Men det är ju just den frågan som inte ska behöva ställas. Det
            handlar inte om huruvida vi tror på dem eller inte. Vi ska över
            huvud taget inte göra en konstruktion där vi behöver pröva om
            vi misstror ledamöterna eller inte, utan det ska vara tjänstemannakaraktär
            på ledamöterna.
          </note>
          <note>
            Den fjärde punkten handlar om att regeringen föreslår en skyldighet
            för kommunerna att göra uppföljningar och utvärderingar av fristående
            skolors verksamhet. Där är man också inne på en försämring av
            nuvarande lagstiftning. Om man skulle införa det skulle man också
            få en oklarhet när det gäller kommunens uppgifter och Skolverkets
            uppgifter. Skolverket har tillsynsuppdraget. Det är den myndighet
            som har tillsynsansvaret. Skulle kommunen också glida in på detta
            tillsynsansvar och få en sådan skyldighet blir gränsen oklar.
            Risken att tillsynsverksamheten blir sämre bedömer vi som så stor
            att vi också avstyrker detta förslag.
          </note>
          <note>
            Det innebär alltså att vi yrkar avslag på dessa fyra punkter,
            och jag tycker egentligen inte att detta är så stora frågor. Jag
            är lite förvånad över att förslagen kom. I själva verket är den
            vanligaste frågan som jag har fått när det gäller denna proposition
            är varför regeringen lägger fram denna proposition nu. Det är
            en bra fråga, eftersom vi har två kommittéer som håller på att
            arbeta med just dessa frågor, Skollagskommittén och Gymnasiekommittén.
            De beräknas vara färdiga i slutet av året. Och det vore väl klokt
            att invänta deras synpunkter. Då tror jag att förslagen, inte
            minst på dessa fyra punkter, skulle ha varit lite bättre genomtänkta
            och kanske ha haft ett bättre underlag än det som finns nu.
          </note>
          <note>
            Hur som helst får vi anledning att återkomma till flera av dessa
            frågor som tas upp när utredningarna är färdiga.
          </note>
          <note>
            Jag fick en fråga från bl.a. Lennart Gustavsson.
          </note>
          <note>
            Han frågade vad jag tyckte om Livets Ord. Jag är inte säker på
            att jag förstod den frågan rätt. Skolverket har haft en tillsyn
            över Livets Ords skola som har lett till anmärkningar. Vi får
            väl glädjas över att Skolverket nu har fått fart på sin tillsyn
            och att den fungerar.
          </note>
          <note>
            Självfallet lägger jag mig inte i deras tillsynsarbete.
          </note>
          <note>
            Men det var kanske inte rätt svar på frågan.
          </note>
          <note type="speaker">
            Anf. 68 EVA JOHANSSON (s) replik:
          </note>
          <note>
            Fru talman! Jag håller med Gunnar Goude om att grunden i dagens
            system är bra. Men det finns också brister, och det är därför
            som denna proposition lades fram i höstas. Dessa brister vill
            vi rätta till. I flera fall handlar det faktiskt om att förtydliga
            lagen så att den bättre kan förstås.
          </note>
          <note>
            Jag håller också med om att alla skolor ska vara fria skolor,
            men inte när det gäller målen. Däremot ska det naturligtvis, och
            så är det också, stå varje skola fritt att välja den pedagogiska
            linje eller andra arbetsmetoder som man vill för att nå dessa
            mål. Och självklart ska man också kunna välja att samverka med
            andra. Det är bara bra om man gör det.
          </note>
          <note>
            Däremot kan jag inte hålla med Gunnar Goude när han säger att
            det kan finnas andra än kommunerna som vi kan lägga plikten på
            att det alltid ska finnas en plats i skolan för varje barn eller
            ung människa vid varje tillfälle. Här tycker jag att det är lite
            oklart var
          </note>
          <note>
            Miljöpartiet står. Menar Miljöpartiet att det finns någon annan
            än kommunerna som staten skulle kunna vända sig till med detta
            uppdrag? Vem är det i så fall som staten skulle kunna ålägga att
            ha skolverksamhet? Det ska naturligtvis vara fritt för dem som
            vill, efter viss prövning, men inget åläggande.
          </note>
          <note>
            Kanske bygger miljöpartimotionen delvis på ett missförstånd.
            Man skriver att kommunernas beslut om hur man organiserar skolhälsovård,
            gratis bad och fri entré på museer och sådana saker skulle kunna
            påverka skolpliktskostnaden. Så är det självfallet inte.
          </note>
          <note>
            Det är gripet ur luften. Kanske skulle det bli bättre jordmån
            frampå höstkanten för att diskutera de här frågorna mer ingående.
            Jag hoppas att det blir så.
          </note>
          <note type="speaker">
            Anf. 69 GUNNAR GOUDE (mp) replik:
          </note>
          <note>
            Fru talman! Jag har också förstått att det på en del punkter
            handlar om att förtydliga lagen. Det finns också majoritet i utskottet
            för flera av de förslagen.
          </note>
          <note>
            Jag nämnde t.ex. inte kraven på behöriga lärare eller kraven
            på utbildade lärare som enligt förslaget är likställda för de
            fristående skolorna och de kommunala skolorna. Jag tycker ändå
            att det inte var så bråttom utan att man kunde ha inväntat de
            utredningar som arbetar. De kanske hade kommit med ännu bättre
            förtydliganden på de här punkterna. Risken är nu att de kommer
            fram till ett något annorlunda resultat på några av punkterna
            så att vi får ändra en gång till.
          </note>
          <note>
            Nåväl, huvudfrågan gällde om jag tyckte att det fanns någon annan
            än kommunen som staten skulle vända sig till när det gällde ansvaret
            för skolplikten.
          </note>
          <note>
            Det tycker jag absolut inte. Den ska naturligtvis ligga på kommunen.
            Men den ska inte vara riktad till en kommunal skola eller en fristående
            skola.
          </note>
          <note>
            Det vi vänder oss emot är att det här förslaget innebär att man
            schablonmässigt skulle ge större stöd, i förarbetena nämns 5 %
            eller 10 % mer pengar, till de kommunala skolorna än till de fristående.
            Det skulle bl.a. innebära att om man är en kommunal skola som
            inte alls har några åtaganden som har med skolplikten att göra
            skulle man ändå få 10 % mer än de fristående skolorna. Det kan
            vi inte se någon rim och reson i.
          </note>
          <note>
            Den nuvarande lagstiftningen är bättre. Där sägs att skolan ska
            få ersättning enligt de åtaganden som skolan gör. Har skolan åtaganden
            som har med skolplikten att göra, reserverar lokaler, håller viss
            överkapacitet när det gäller lärare eller får vidta åtgärder av
            något annat slag, ska den ha ersättning enligt nuvarande lag.
            Det är helt klart. Varför kommunala skolor som inte har detta
            åtagande ändå skulle få ett sådant här schablontillägg är för
            oss obegripligt.
          </note>
          <note>
            Dessutom är själva utpekandet av de fristående skolorna som sådana
            som inte skulle kunna delta i det här arbetet olyckligt eftersom
            det skiljer de här grupperna av skolor åt. Vi vill att samtliga
            skolor ska kunna medverka i det kommunala skolväsendet till gagn
            för kommunens barn och elever.
          </note>
          <note type="speaker">
            Anf. 70 EVA JOHANSSON (s) replik:
          </note>
          <note>
            Fru talman! Jag är inte säker på att jag är helt på det klara
            med hur Miljöpartiet tänker på den här punkten. Det är ju en självklarhet
            att inte staten riktar sitt uppdrag till de enskilda skolorna
            beroende på om de är kommunala eller fristående. Det är till kommunen
            som huvudman för skolväsendet inom sitt område som uppdraget går.
            Det är hos kommunen som huvudman som vi menar att det uppstår
            en kostnad för detta uppdrag som ingen annan kan få. Det är den
            kostnaden som vi inte anser att de fristående skolorna med någon
            självklarhet ska kompenseras för eftersom de inte har den kostnaden.
          </note>
          <note>
            Behöriga lärare är en av de punkter i den här propositionen som
            inte bara innebär ett förtydligande utan som faktiskt innebär
            en reell förbättring. Det är en kvalitetshöjning i de fristående
            skolorna att de ska ha samma regler för behörighet när det gäller
            lärare som den kommunala skolan har haft under lång tid.
          </note>
          <note>
            På den punkten är det mer än ett förtydligande.
          </note>
          <note>
            Däremot menar jag att t.ex. punkten om förklaring av rätt till
            bidrag är ett förtydligande. Där tycker jag nog att staten har
            ett ansvar för att vara tydlig, därför att det här är ett bekymmer
            ute i många kommuner.
          </note>
          <note>
            Det är också ett bekymmer för en del fristående skolor. Kan vi
            hjälpa till med att vara tydliga på den punkten tror jag att många
            ganska svåra diskussioner skulle redas upp, och det skulle medverka
            till att det gick lite enklare att komma överens ute i kommunerna
            mellan fristående skolor och kommuner.
          </note>
          <note type="speaker">
            Anf. 71 GUNNAR GOUDE (mp) replik:
          </note>
          <note>
            Fru talman! Jag tycker nog fortfarande att jag känner att det
            är någon slags svävande argumentation som Eva Johansson för. Jag
            kan inte riktigt förstå hur resonemanget går.
          </note>
          <note>
            Jag är fullt på det klara med att kommunen ska ha ansvaret för
            skolplikten och att det finns kostnader i samband med det. Jag
            är som gammal kommunalpolitiker fullt medveten om att kommunen
            kan reservera medel för allt möjligt som man vill göra, varav
            en del har med skolan att göra. Det kan vara gemensamma åtaganden
            som kommunen vill göra. Det kan vara en gemensam hälsocentral
            som är tillgänglig för alla skolor. Det kan handla om vad man
            vill, ett bad eller något sådant. Men det kan också handla om
            reserverade pengar som man vill använda senare just för att man
            väntar in en grupp elever som man ännu inte vet hur stor den är.
            Det kan vara en invandrargrupp som kommer till kommunen t.ex.
            Då gör man så.
          </note>
          <note>
            Men man får akta sig för att tumma på principen att man ska ha
            en och samma resursfördelningsmodell till samtliga skolor. Tummar
            man på den principen är man också inne och tummar på principen
            att varje elev ska ha samma stöd från samhället för sin skolgång,
            oavsett om man går i en fristående eller en kommunal skola. Eleverna
            ska alltså inte få olika villkor nu. Det skulle de få med det
            här förslaget.
          </note>
          <note>
            Jag börjar nästan tycka att det mest intressanta med den här
            punkten ligger på det psykologiska planet, hur det kommer sig
            att vi inte kan få tankarna att gå samman så att det här blir
            klart. Vi får väl hoppas att andra kan hjälpa oss att tolka det
            här så att det blir ordning på det. För mig är det obegripligt
            att man vill ge de kommunala skolorna över lag ett schablonmässigt
            tillskott utan att man håller fast vid att alla skolor på något
            sätt också skulle ha de här kostnaderna och att man inte är beredd
            att involvera de fristående skolorna ens i möjligheterna att få
            delta i det arbetet.
          </note>
          <note>
            Anf. 72 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Fru talman! Valfrihet och mångfald är väldigt viktiga delar av
            skolpolitiken. Därför är jag, regeringen och socialdemokratin
            i grunden positiva till fristående skolor som komplement till
            våra kommunala skolor. De kan betyda väldigt mycket. I många fall
            har de infört impulser och arbetssätt som det finns skäl att lära
            sig av också i den kommunala skolan.
          </note>
          <note>
            Det är inte här som den viktiga ideologiska skiljelinjen går.
            Fristående skolor är en viktig del av vår skolfamilj.
          </note>
          <note>
            Men lika övertygad som jag är om att valfrihet och mångfald är
            viktiga, lika övertygad är jag om att det också måste vara rättvisa
            villkor. Alla barns lika rätt måste stå i centrum, inte bara några
            barns möjligheter. Det är just detta som är propositionens huvudsakliga
            tema: mångfald, valfrihet och rättvisa villkor.
          </note>
          <note>
            Det som kan bekymra mig är att det växer fram en ny syn på skolan
            och på skolpolitiken i borgerligheten, framför allt ledd av Moderaterna,
            men också
          </note>
          <note>
            Folkpartiet är kraftigt med och uppmuntrar detta. Det är en ny
            syn som går ut på att skolan ska ses mer som en ensak för föräldrar
            och de barn som man vill ha och som ska gå i skolan, inte som
            en gemensam sak.
          </note>
          <note>
            Det här blir allt tydligare i de förslag som läggs fram och allra
            tydligast i Moderaternas förslag om skolpeng för hela landet.
            Också Folkpartiet stöder detta.
          </note>
          <note>
            Det ska vara en skolpeng som riskerar att göra det omöjligt att
            ge alla barn likvärdiga villkor. Alla barn har inte samma behov
            av resurser. Detta driver också på utvecklingen av skolan, från
            att vara en gemensam idé, en gemensam sak, till att bli en privatsak.
            Föräldrarna riskerar, efter att de har gjort sitt val och pengen
            inte räcker till, att stå där ensamma och att eleven inte får
            den hjälp och det stöd eleven behöver. Risken är att vi får ett
            system med friskolor och kommunala skolor där föräldrarna till
            slut står där med ett besked om att ta sin skolpeng och gå om
            skolpengen inte räcker till för eleven.
          </note>
          <note>
            Detta är en marknadssyn på skolan som jag inte delar. Den har
            väldigt lite att göra med grundidén, dvs. valfrihet, mångfald
            och likvärdiga villkor. Den här idén kommer igen när man lyssnar
            på de borgerliga partierna och deras syn på kommunen. Kommunen
            är i den här diskussionen inte det gemensamma grundlagsfästa demokratiska
            organet där vi tillsammans bestämmer om viktiga saker för vår
            gemensamma välfärd. Kommunen reduceras till en konkurrent, och
            den har som enda roll att konkurrera med fristående skolor. Det
            gemensamma demokratiska ansvaret riskerar att bli fattigt om den
            synen på skolpolitiken växer fram.
          </note>
          <note>
            Svenska skolan ska vara en kunskapsskola. Det ska gälla fristående
            skolor och kommunala skolor. I
          </note>
          <note>
            alla våra skolor, i hela skolfamiljen, ska strävan mot att nå
            kunskapsmålen dominera. Det ska gälla i fristående skolor såväl
            som i kommunala skolor. I alla våra skolor måste föräldrar och
            elever engagera sig i och ha god kännedom om de mål vi ska sträva
            efter att uppnå. Alla elever i fristående och kommunala skolor
            ska ha rätt att få en noggrann uppföljning av vad de kan och vilket
            stöd de kan behöva. Stödet måste sättas in tidigt så att alla
            elever får goda möjligheter att nå målen.
          </note>
          <note>
            Användningen av tester och prov ska vara likvärdig i kommunala
            och fristående skolor. I centrum ska den enskilda eleven stå och
            rätten till kunskap. I både fristående och kommunala skolor är
            det en stark gemensam idé att engagera föräldrar och elever i
            att leda skolans arbete, att ta fram gemensamma normer, att arbeta
            demokratiskt och visa respekt för varandra.
          </note>
          <note>
            Kvalitetsarbetet i kommunala och fristående skolor är oerhört
            viktigt. Det gäller både det interna, för att själv bedöma vart
            man är på väg och vilka insatser som måste göras för att få bättre
            resultat, men också den externa utvärderingen från Skolverket
            och kommunen.
          </note>
          <note>
            Fristående kommunala skolor finns tillsammans i ett gemensamt
            skolsystem. De har gemensamma grundläggande regler med gemensam
            finansiering. En gemensam värdegrund ger gemensamma kunskapsmål.
            Det är också helt naturligt att arbeta mer gemensamt mellan kommun
            och fristående skolor.
          </note>
          <note>
            Den diskussion som har förts under morgonen om synen på kommunen
            som en konkurrent är en omodern syn på skolpolitiken. Vi har fått
            fler fristående skolor. Självklart måste kommunen som demokratisk
            huvudman ha ansvaret för att alla barn får gå i en likvärdig skola
            och vara engagerad i hur det går för de fristående skolorna.
          </note>
          <note>
            Många friskolor har varit mycket bra för skolutvecklingen i och
            med att de har fungerat som banbrytare. Det är också viktigt med
            valfrihet. Den är ett viktigt välfärdsvärde. Valfrihet ger människor
            större möjlighet till inflytande över centrala välfärdsfrågor.
          </note>
          <note>
            Men den får inte rucka på principen om likvärdighet.
          </note>
          <note>
            Det är det som propositionen handlar om.
          </note>
          <note>
            Det är för elevernas skull som vi föreslår att alla fristående
            skolor också ska ha krav på behöriga lärare. Det är för elevernas
            skull som vi föreslår att alla fristående skolor ska vara öppna
            för alla elever, oavsett bakgrund, kultur eller övertygelse. Det
            är för elevernas skull som fristående skolor inte får ta ut avgifter
            från eleverna. Här svajar Moderaterna. Det är klart att det inte
            går riktigt ihop med den i grunden marknadsidé som Moderaterna
            har för skolan. Det är för elevernas skull som fristående särskolor
            ska ha bidrag enligt samma principer som kommunala särskolor.
            Det är för elevernas skull som vi ska ha samma idé och princip
            för fristående gymnasieskolor som för kommunala gymnasieskolor.
            Det ska inte vara som Folkpartiet vill som vill behålla en prislista
            där det kan bli olika villkor för elever i samma kommun. Det är
            inte rimligt. Det finns inget gehör för det bland människor.
          </note>
          <note>
            Det är dessutom viktigt att inse att när kommunerna har detta
            gemensamma ansvar som vi har gett dem i demokratiska former för
            alla våra barns rätt till en bra skolgång, innebär det också att
            kommunerna har kostnader som en fristående skola inte har. Det
            är tydligen svårt att komma fram till att det finns en skolpliktskostnad
            som innebär att fristående skolor i dag överkompenseras om kommunen
            inte får möjlighet att ta hänsyn till denna kostnad. Kommunen
            har ansvaret för alla eleverna i kommunen och ska alltid vara
            beredd att ta emot och lösa ännu en elevs problem. Det borde finnas
            en uppslutning kring detta i denna kammare. Vi kan inte ha ett
            system där fristående skolor överkompenseras. Rättvisan ska vara
            grund. Det ska vara valfrihet, mångfald och rättvisa.
          </note>
          <note>
            Det är också för elevernas skull som jag skulle vilja se att
            fristående skolor ingår i kommunernas arbete med uppföljning och
            utvärdering. Det är kommunernas ansvar. Kommunerna måste bli allt
            bättre på att arbeta med detta. Skolverket har sin viktiga roll
            gentemot fristående skolor och kommunala skolor.
          </note>
          <note>
            Men huvudansvaret för verksamheten ligger hos kommunerna. Här
            finns en önskan från fristående skolor att få samverka tätare
            med kommunerna. Här finns t.o.m. moderata kommuner som säger att
            de skulle kunna ställa upp på detta.
          </note>
          <note>
            Det är märkligt att man reducerar kommunens roll till att bli
            ett särintresse när kommunen är den som ansvarar för skolgången.
            Förtroendet för fristående skolor blir stärkt av att människor
            känner att det finns en kontinuerlig granskning och kvalitetsuppföljning.
          </note>
          <note>
            En viktig diskussion vi för i dag men som vi också har framför
            oss är risken för att vi får en
          </note>
          <note>
            "marknadifiering" av skolan, att kommersiella intressen blir
            allt starkare inom skolvärlden. Det finns en risk att vi ser kedjor
            växa fram och etablera sig på börsen med stora vinstkrav som efterhand
            knuffar undan det som är så fint med fristående skolor, dvs.
          </note>
          <note>
            föräldrarnas engagemang, elevernas engagemang, en pedagogisk
            idé, en förnyelsetanke i botten som samlar människor till ett
            gemensamt arbete. Vi får en helt annan syn på skolan än den i
            dag. Jag vill inte se en sådan utveckling.
          </note>
          <note>
            Därför är det väldigt viktigt att vi ser över formerna för hur
            det ska vara möjligt att ta ut vinst från en fristående skola.
            Det är inte så att fristående skolor ska gå med underskott. De
            får gärna gå med överskott. De ska naturligtvis planera för framtiden.
            Men drivkraften för skolutveckling får inte bli drivkraften efter
            vinst. Det som då blir möjligheten till vinst är när inte elevens
            och föräldrarnas valfrihet dominerar utan när skolan börjar välja
            bland eleverna. Det är där möjligheten finns till att föra vidare
            en vinst till aktieägarna.
          </note>
          <note>
            Alla ska ha rätt till lika utbildning. Mångfald och valfrihet
            är viktiga välfärdsvärden. Kommunen har ett brett ansvar, inte
            bara som skolhuvudman utan som den demokratiska organisation som
            ansvarar för att alla elever har en bra skolgång. Skolan är inte
            en privatsak utan en i grunden gemensam fråga. Det är det som
            genomsyrar denna proposition. Jag ser möjligheterna att efter
            valrörelsen fortsätta resonemanget både med friskolorna men också
            med fler partier i riksdagen, för att få en bred uppslutning kring
            rättvisa villkor mellan kommunala och fristående skolor.
          </note>
          <note type="speaker">
            Anf. 73 LENNART GUSTAVSSON (v) replik:
          </note>
          <note>
            Fru talman! Jag ska försöka fatta mig kort.
          </note>
          <note>
            Avslutningsvis berörde utbildningsministern de problem vi står
            inför i dag. Det här är ett förslag som har tagits fram av Vänsterpartiet
            och Socialdemokraterna. Om det inte händer någonting anmärkningsvärt
            kommer många av förslagen att inte kunna genomföras.
          </note>
          <note>
            Det är ett val i september. Om det valet ger Socialdemokraterna
            och Vänsterpartiet en majoritet i kammaren, är man i Socialdemokraterna
            då beredd att återkomma med de förslag som eventuellt inte går
            igenom i dag? Vänsterpartiet ser gärna att man återkommer i frågan.
          </note>
          <note>
            Anf. 74 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Vi har visat väldigt tydligt vilka förändringar vi
            vill göra. Det är vår övertygelse att det är bra med fristående
            skolor, men det är också vår fasta övertygelse att villkoren måste
            vara rättvisa. Jag är alldeles övertygad om att de flesta människor
            tycker att det är en ganska rimlig grundhållning, och jag tror
            att vi får uppslutning kring den. Den här frågan kommer självklart
            att vara levande också i valrörelsen. Sedan får vi se vad valresultatet
            blir.
          </note>
          <note>
            Jag ser gärna att vi samlar ännu bredare majoriteter kring en
            sund och riktig syn på skolpolitiken. Men det får bli en fråga
            som vi får resonera om under valrörelsen och efter det att vi
            har ett valresultat i kammaren.
          </note>
          <note type="speaker">
            Anf. 75 LENNART GUSTAVSSON (v) replik:
          </note>
          <note>
            Fru talman! Jag vill anknyta till den situation vi har i kammaren.
            Under den här mandatperioden har skolpolitiken präglats av ganska
            många höger-vänster-frågor. Skolan har varit ett ideologiskt vägval.
          </note>
          <note>
            Vi har tillsammans med Miljöpartiet, som nu tyvärr inte är med,
            genomfört en mängd insatser på skolans område, alltifrån förstärkningar
            av förskolan och riktade resurser till skolan till en ny lärarutbildning.
            Allt detta har vi genomfört.
          </note>
          <note>
            Vi ska också komma ihåg att de flesta reformer har genomförts
            i strid med borgerligheten. Nu öppnar man för breda lösningar
            och säger att denna fråga får vi hantera tillsammans i ett brett
            perspektiv. Det vore därför intressant att veta vilka andra partier
            som är aktuella för utbildningsministern. Utbildningsministern
            måste, utifrån dagens debatt, kunna göra någon tolkning. Är det
            Centern eller Folkpartiet, eller måhända Kristdemokraterna eller
            Moderaterna, som är tänkbara samarbetspartner när skolan ska förändras
            i framtiden?
          </note>
          <note>
            Anf. 76 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det är naturligtvis en väldigt spännande fråga att
            spekulera kring. För mig och Socialdemokraterna är det viktigt
            med rättvisa villkor. Vi kommer inte att kompromissa när det gäller
            synen på rättvisa villkor. Det innebär att vi måste ta bort den
            överkompensation som i vissa fall finns i dag när det t.ex. gäller
            friskolorna. Det innebär också att vi måste få en tydligare dialog,
            där kommunernas totala ansvar för att alla barn ska få en bra
            skolgång också finns med i beslutsgången om fristående skolor.
          </note>
          <note>
            Vi har i kammaren sett att ett moderat parti med
          </note>
          <note>
            Folkpartiet i sitt följe är berett att i skolfrågorna gå vidare
            mot höger. Det handlar om alltifrån sortering som idé i grundskolan,
            dvs. att den gemensamma idén om att barn ska få träffa varandra
            sopas undan, till skolpengssystem och alltfler marknadslösningar.
            Man ser på skolan på samma sätt som på McDonalds, stod det i Svenska
            Dagbladet för några veckor sedan. Jag tror inte att den klyftan,
            som har växt, kommer att kunna överbryggas under mycket lång tid.
          </note>
          <note>
            Jag tror inte heller att borgerliga väljare i mitten håller med
            om Folkpartiets skolpolitik. Låt oss därför se hur väljarna bedömer
            de olika borgerliga partierna.
          </note>
          <note>
            Även Miljöpartiet har möjligheter att senare återkomma till ett
            resonemang.
          </note>
          <note type="speaker">
            Anf. 77 ERLING WÄLIVAARA (kd) replik:
          </note>
          <note>
            Fru talman! Skolministern talar sig varm för valfrihet, mångfald
            och rättvisa. Det är begrepp som tilltalar oss kristdemokrater.
            Men jag har lite svårt att få det hela att gå ihop. Jag vill därför
            fråga skolministern: På vilket sätt gynnas begreppen valfrihet,
            mångfald och rättvisa av att man tillskapar en ny nämnd eller
            en politisk överrock, som jag uttryckte det? På vilket sätt gynnar
            det valfriheten, mångfalden och rättvisan? Misstror skolministern
            Skolverkets tjänstemän, som i dag har hand om tillståndsgivningen?
          </note>
          <note>
            Anf. 78 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Jag är helt övertygad om att det behövs en förstärkning
            på Skolverket just i fråga om konsekvenserna för kommunens möjlighet
            att ge alla barn en bra skolgång. Det handlar inte om konkurrenten
            eller institutionen, utan just om kommunens möjlighet att ge alla
            barn en bra skolgång. Det måste göras en ännu mer djupgående bedömning
            av det, särskilt som vi har minskande ungdomskullar framför oss
            och det kan bli så att saker och ting ställs på sin spets. Kommunen
            kan få svårigheter att ge alla barn, och de som inte går i den
            friskola som ska bildas, en bra skolgång. Alla seriösa politiker
            vet att man måste göra en djup bedömning av det, och då behövs
            det också kunskaper från kommunens värld, från friskolornas värld
            och från statliga representanter, som kan föra den här dialogen.
            Jag är helt övertygad om att till den punkten kan vi också komma
            med friskolorna, att vi kan se att för deras goda framtids skull
            behövs också möjligheten till dialog.
          </note>
          <note>
            Jag tror då att den här nämnden är ett väldigt bra förslag. Där
            kan man samla representanter från friskolevärld, från kommuner
            och från stat för att just göra en bedömning av om kommunen kommer
            att få svårigheter att ge alla barn i kommunen en likvärdig och
            god utbildning. Det är för mig en väldigt väsentlig frågeställning.
            Den är egentligen mer väsentlig än olika typer av specialregler.
            Det här är en väldigt djup ideologisk fråga: allas rätt till god
            utbildning.
          </note>
          <note type="speaker">
            Anf. 79 ERLING WÄLIVAARA (kd) replik:
          </note>
          <note>
            Fru talman! Skolministern säger att det här är en förstärkning
            av Skolverket. Men skulle inte den förstärkningen ha kunnat genomföras
            på ett annat sätt än genom att man tar in politiker i besluten?
            Jag befarar att det med majoriteten under en viss mandatperiod
            blir en styrning åt vänster, och när majoriteten skiftar blir
            det en styrning åt höger. Skulle det inte ha varit mycket riktigare
            att i stället stärka Skolverket med oberoende tjänstemän?
          </note>
          <note>
            Man vill ge kommunerna rätt att bedriva tillsynsverksamhet. Jag
            kommer från Norrbotten -
          </note>
          <note>
            Thomas Östros har också sina rötter där - och där har varenda
            friskola nekats tillstånd från kommunen. Vad kommer det här att
            innebära i framtiden i Norrbotten?
          </note>
          <note>
            Jo, om kommunerna är de som ska utvärdera friskolan kommer de
            att nedklassa friskolan och säga att den inte klarar kraven enligt
            deras bedömning. Då har
          </note>
          <note>
            Skolverket och den nya nämnden inget annat att göra än att dra
            in tillståndet. Jag ser en stor risk i det här.
          </note>
          <note>
            Anf. 80 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Jag tror att Erling Wälivaara har missförstått idén
            bakom att fristående skolor också ska vara med i kommunens kvalitetsarbete.
            Det innebär inte att Skolverkets kvalitetskontroll och tillsyn
            ska bort - det är ju en central statlig myndighet för detta.
          </note>
          <note>
            Det finns en önskan hos många fristående skolor, men också en
            vilja hos många kommuner, att samarbeta bättre. Så är det också
            i kommuner där man inledningsvis kan ha varit motståndare till
            en friskola.
          </note>
          <note>
            Man har ju ansvaret för alla barns skolgång. Det är väldigt viktigt
            att man i kommunen har god kännedom om också de friskolor som
            är fristående i kommunen. Och man kan faktiskt befrukta varandra
            i ett sådant arbete. Men här finns den grundläggande synen, och
            det är en väldig skillnad mellan kristdemokratin, som det verkar,
            och socialdemokratin hur man ser på kommunen.
          </note>
          <note>
            Ni kristdemokrater har reducerat kommunen till att vara en producent
            och ett särintresse, men ni ser inte kommunen som det demokratiska
            organ som har ansvar för att alla barn får en bra skolgång. Har
            man den utgångspunkten blir det naturligt med detta samarbete.
            Det har ändå varit roligt att se att en och annan borgerlig kommun
            har sagt ja till det här förslaget därför att de också ser det
            som naturligt.
          </note>
          <note>
            Jag menar att en bättre dialog kommunalt också är bra för de
            fristående skolorna. Men också utvärderingen av tillstånd att
            starta en friskola, att få en mer allsidig bedömning av möjligheten
            att ge en bra skola till alla barn, är en viktig del i att utveckla
            mångfalden i skolan.
          </note>
          <note type="speaker">
            Anf. 81 BEATRICE ASK (m) replik:
          </note>
          <note>
            Fru talman! Jag förstår att skolministern vill göra upp med Vänstern
            här i kammaren. Lennart Gustavsson har ju tydliggjort här att
            Vänstern är emot friskolor och att man helst vill bli av med dem.
            Han är t.o.m. emot rätten att välja kommunal skola. Det är klart
            att det inte är så roligt att resonera om det nu, även om skolministern
            har många kamrater i sitt eget parti som tycker så. Likväl tycker
            jag att vi borde kunna få ett tydligare besked om vad vi har att
            vänta om vi får en fortsatt socialdemokratisk regering efter valet.
            Vad är det då som återkommer, och på vilket sätt kommer man att
            skärpa reglerna visavi de fristående skolorna?
          </note>
          <note>
            Jag nämnde i mitt inledningsanförande alla de skolor som drivs
            i bolagsform i dag. Det handlar om
          </note>
          <note>
            433 skolor - jag har listan här. Uppenbarligen är det en nagel
            i ögat också på Thomas Östros. Jag skulle vilja veta vad beskedet
            är till de elever som går i de skolorna.
          </note>
          <note>
            Sedan blir man lite bekymrad över att skolministern fullständigt
            blundar för det som är problemet när det gäller en likvärdig utbildning.
            Den likvärdiga utbildningen är grunden i den svenska skollagen.
            Vi är helt överens om det. De stora skillnaderna och problemen
            i dag finns ju i de kommunala skolorna.
          </note>
          <note>
            Det är otroligt stor skillnad på vad utbildningen får kosta i
            en skola i förhållande till en annan, hur verksamheten bedrivs,
            hur kvaliteten ser ut osv. Här försöker man påstå att friskolorna
            utgör ett problem i det sammanhanget. Så är det ju inte. Tvärtom
            skulle en vettig bidragsfördelning och en nationell skolpeng kunna
            ta bort en del av de orättvisor som finns och som försvårar inte
            minst för många kommunala skolor att ge alla barn en undervisning
            av hög kvalitet.
          </note>
          <note>
            Jag kommer inte ihåg de generella siffrorna här och nu, men vi
            vet att man i snitt får ungefär 508 kr till läroböcker i den vanliga
            grundskolan. Men vi har skolor där det inte finns mer än 175 kr
            i dag, och det är kommunerna som har ansvar för det. Kommunerna
            är ingen garant för detta, utan det krävs helt andra tag.
          </note>
          <note>
            Så försök inte blanda bort korten för att slippa diskutera friskolepolitiken!
          </note>
          <note>
            Anf. 82 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det är häpnadsväckande om inte Beatrice Ask själv
            känner en liten ilning i magen när det gäller den politik som
            ni skissar upp och vad den kan få för konsekvenser på lite längre
            sikt. Det handlar om skolpeng och vinstintresse i skolan. Vilket
            skolsystem kommer att skapas? Vad blir det för möjligheter att
            bedriva en skola som ger alla lika möjligheter?
          </note>
          <note>
            När det gäller skolpengssystemet undrar jag hur ni ska göra det
            möjligt för barnen att verkligen få resurser efter behov. I dag
            får de det i och med att skolan ansvarar för alla barnen, och
            de som behöver extra resurser måste få det. Men en förälder kan
            stå med sin skolpeng och veta att det är hans eller hennes summa
            och att den inte räcker till för de särskilda behov som hans eller
            hennes barn har. Vart vänder man sig då?
          </note>
          <note>
            Ska man vända sig till några andra föräldrar och be att få låna
            av deras skolpeng? Ska man vända sig till den superstatliga myndighet
            som har konstruerats, som har räknat ut denna skolpeng?
          </note>
          <note>
            Man tar bort idén om den gemensamma skolan, och det är väldigt
            farligt. Samtidigt introducerar man ett vinstintresse. Det sätt
            som finns att få vinst är att sortera bland eleverna. Hur ska
            man annars lyckas få vinst? Om man tillhör en börsnoterad koncern
            har man vinstkrav - annars faller börskursen. Så ska det fungera
            i en marknadsekonomi. Då blir den naturliga signalen nedåt till
            alla skolor: Se nu till att öka avkastningen! Hur gör man det
            i en skola med skolpeng? Jo, man ser till att ta sig an de elever
            som kostar minst, så att man kan ta en del av överskottet.
          </note>
          <note>
            Det finns oroande tecken, t.ex. när Moderaterna nu driver skolutvecklingen
            i Stockholm tillsammans med Folkpartiet. En helt ny stadsdel byggs,
            Hammarby sjöstad. Den är stor som en liten kommun i Sverige med
            10 000-15 000 invånare i framtiden. Man har politiskt bestämt
            att här icke ska finnas någon kommunal skola eller någon kommunal
            förskola. Rätten att välja en kommunal skola ska redan från början
            politiskt uteslutas. Jag tycker att det visar väldigt tydligt
            vad ni vill i riket med skolpeng och vinstintresse och vad det
            innebär för allas lika möjligheter.
          </note>
          <note type="speaker">
            Anf. 83 BEATRICE ASK (m) replik:
          </note>
          <note>
            Fru talman! Nu börjar vi hamna på torgmötesnivå.
          </note>
          <note>
            Skolministern vet att det förslag till ett gemensamt finansierat
            skolväsende som Moderaterna har lagt fram i form av en nationell
            skolpeng också innebär att man ger särskilt stöd för elever som
            har sådana behov. Vinstintresse i skolvärlden är inte heller någonting
            som har dykt upp nu.
          </note>
          <note>
            Det finns skolor som drivs i företagsform. Men det som reglerar
            hela verksamheten är de regler som vi har lagt grunden till i
            form av prövning av Skolverket och annat. Det är undervisningens
            kvalitet som står i centrum. En viktig princip som har funnits
            med under hela resans gång är att skolan ska vara öppen för alla.
            Annars får man inte ens starta. Det går inte att sortera bort
            elever.
          </note>
          <note>
            Jag vill påminna Thomas Östros om att jag som skolminister lade
            fram just det förslaget, därför att öppenheten och respekten gentemot
            alla dem som vill välja en fristående skola är grunden. Det är
            också därför som vi, till skillnad från skolministerns samarbetspartner
            i Vänsterpartiet, anser att rätten att välja också måste finnas
            i det kommunala skolväsendet.
          </note>
          <note>
            Man ska inte bli hänvisad till en skola som politiker eller byråkrater
            tycker är bra, utan man ska själv ha möjlighet att välja. Och
            alla, inte bara några, ska ha den chansen.
          </note>
          <note>
            Det är ju en knepighet, men skolministern talar om en negativ
            inställning till att driva skolor i företagsform. Det innebär
            dessvärre att vi har mer än 400
          </note>
          <note>
            skolor som är hotade om Socialdemokraterna och
          </note>
          <note>
            Vänstern får bestämma. Det är viktigt att Socialdemokraterna
            kan ge besked till de elever som det handlar om.
          </note>
          <note>
            Till sist vill jag bara säga att man kan se alla de här farorna,
            och Thomas Östros gör nu detta. Han målar upp alla avarter som
            kan tänkas växa fram därför att det finns en valmöjlighet och
            därför att man kan starta fristående skolor. Men vi kan titta
            på de utvärderingar som görs. Inflytandet är bättre och resultaten
            är fantastiska i de flesta friskolorna. De når på nästan alla
            punkter resultat som vi har anledning att se positivt på och inte
            kritisera. För oss Moderater är det innehållet, inte formen, som
            är det centrala. Jag tror att det vore bra om även Socialdemokraterna
            snart kunde komma fram till den insikten.
          </note>
          <note>
            Anf. 84 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det är naturligtvis en väldigt tydlig skillnad i
            ideologisk grundhållning när det gäller synen på vinstintresset
            som drivkraft i skolutvecklingen. Jag tror inte att det är den
            positiva drivkraft som skolan behöver. Däremot är jag en varm
            vän av mångfald och valfrihet.
          </note>
          <note>
            Jag tycker att det är oerhört fint när föräldrar och elever tillsammans
            är engagerade och tillsammans med lärare aktiverar sig i en kommunal
            skola eller i en fristående skola. Det är mycket bra. Men ser
            inte
          </note>
          <note>
            Beatrice Ask att vi med hennes resonemang hamnar på det sluttande
            planet där man överlåter skolans drivkraft inte till det som vi
            nu talar om utan till en strävan efter vinst? Samtidigt är hon
            beredd att organisera så att man redan genom skolpengssystemet
            gör det omöjligt att ge alla barn likvärdiga villkor. Dessutom
            öppnar man för en kommersialisering av skolan.
          </note>
          <note>
            Det bekymrar mig.
          </note>
          <note>
            När vi nu tittar vidare på associationsformer är inte frågan
            om det ska vara bolag eller inte bolag viktig. Det kan man lösa
            på många olika sätt, och det ska bli spännande att se vad utredaren
            kommer fram till. Frågan är om vinstintresset ska vara den centrala
            drivkraften för skolutvecklingen. Jag tror att vi kan finna breda
            majoriteter i den här kammaren. Jag tror inte ett ögonblick att
            vi gör det hos högern men i många andra delar av denna kammare.
          </note>
          <note type="speaker">
            Anf. 85 ULF NILSSON (fp) replik:
          </note>
          <note>
            Fru talman! Thomas Östros sade i sitt anförande att Folkpartiet
            alltmer tycker att skolan ska vara en privatsak. Jag förstår inte
            hur Thomas Östros kan komma fram till det. Det är ett märkligt
            påstående med tanke på att de debatter som bl.a. utbildningsministern
            och jag har haft handlar om att Folkpartiet vill skärpa kraven
            på den nationella uppföljningen, skärpa kraven när det gäller
            hur skolan ska nå målen och skärpa uppföljningsinstrumenten genom
            nationella prov, betyg och stöd till elever som behöver det. Det
            handlar om krav på behöriga lärare osv. Det är alltså precis motsatsen.
            Skolan är inte en privatsak. Skolan är samhällets ansvar för att
            alla ska få jämlika livschanser.
          </note>
          <note>
            På tal om att skolan ska vara till för alla ska jag passa på
            att fråga utbildningsministern om en av många brister i den här
            propositionen. Det finns fortfarande ingen tydlig garanti för
            att elever med funktionshinder och elever med särskilt behov av
            stöd ska få de bidrag som de är berättigade till i den kommunala
            skolan om de väljer fristående skolor. Jag skulle vilja höra hur
            regeringen har tänkt. Varför är inte reglerna och lagarna lika
            för alla när det gäller just behov av stöd i de fristående skolorna?
          </note>
          <note>
            Anf. 86 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! När det gäller den frågan menar jag att man ska arbeta
            med likvärdigheten som grund.
          </note>
          <note>
            Bland de kommunala skolor som finns får detta också hanteras
            lite grann utefter de möjligheter som finns.
          </note>
          <note>
            Hur ska vi se till att använda oss av de goda investeringar som
            har gjorts t.ex. för att hjälpa elever med olika typer av handikapp
            att få en bra skolgång? Det ska vara samma grundläggande idé där
            mellan de kommunala och de fristående skolorna, enligt min uppfattning.
          </note>
          <note>
            Jag menar att Folkpartiet tyvärr med ganska stora kliv gått till
            höger i skolpolitiken, samtidigt som man försöker försköna den
            verklighet man själv ansvarar för på olika håll i landet. Att
            t.ex. Stockholm har haft en starkt positiv utveckling av antalet
            friskolor skulle alltså bidra till att Stockholm nu går så bra,
            som man säger, i skolfrågorna. Tittar vi på andelen elever i fristående
            skolor ser vi att den visserligen har ökat från drygt 7 % till
            nästan 9 % mellan 1997 och 2000.
          </note>
          <note>
            Men andelen elever i grundskolan som inte har nått målen i ett
            eller flera ämnen har under samma period ökat från 16,7 % till
            26,9 %. Någon självklar koppling finns alltså inte.
          </note>
          <note>
            Jag menar att man måste ha rättvisa som grund om man vill driva
            mångfald och valfrihet. Det är socialdemokratins grundläggande
            ideologiska hållning. När nu Folkpartiet dessutom strävar efter
            att införa skolpengssystem på samma sätt som Beatrice
          </note>
          <note>
            Ask och Moderaterna och avvisar alla tankar på att minska vinstintresset
            som drivkraft i friskolorna ställer ni er på precis samma sida
            och precis samma plattform som högern. Jag är inte alls säker
            på att ens era egna väljare vill se en sådan utveckling.
          </note>
          <note type="speaker">
            Anf. 87 ULF NILSSON (fp) replik:
          </note>
          <note>
            Fru talman! På tal om rättvisa sade utbildningsministern att
            det ska vara samma regler för stöd till funktionshindrade och
            andra med samma stödbehov.
          </note>
          <note>
            Men varför är det inte det då? I dag säger inte lagen och bestämmelserna
            att kommunerna är skyldiga att ge de ersättningar för t.ex. funktionshindrade
            elever som går i fristående skolor som man gör i de kommunala
            skolorna. Därför blir frågan: Tänker utbildningsministern komma
            tillbaka med sådana förslag?
          </note>
          <note>
            Det här är lite av samma diskussion som vi hade för 10-15 år
            sedan ute i kommunerna, då många såg jätteproblem med att handikappade
            skulle få välja vilken kommunal grundskola de ville. Det skulle
            bli för dyrt, och det skulle bli för besvärligt att anpassa.
          </note>
          <note>
            Så småningom har detta vuxit ut så att vi nu, så långt det över
            huvud taget är möjligt, låter dem göra det.
          </note>
          <note>
            Men fortfarande har vi de fristående skolorna, där regeringen
            inte vill låta gymnasieskolan sätta in de stödprogram som kommunala
            gymnasieskolor har och där rätten till stöd för funktionshindrade
            inte finns. Det tycker jag är beklagligt.
          </note>
          <note>
            Vad menar egentligen utbildningsministern med att samma regler
            ska gälla? De gör ju inte det i dag.
          </note>
          <note>
            Anf. 88 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det är riktigt som Ulf Nilsson säger:
          </note>
          <note>
            Valfriheten är grunden också här. Så långt det över huvud taget
            är möjligt, sade Ulf Nilsson, och det är ju den verklighet som
            fortfarande finns i många kommuner. Detta gäller så långt det
            över huvud taget är möjligt. Ibland kan konsekvenserna vara sådana
            att man blir tvungen att säga: Nej, den här gången gick inte valfriheten
            först, utan vi var tvungna att säga att det är den här skolan
            som är bäst anpassad för den här elevens behov. Det är den beskrivning
            som Ulf Nilsson ger av dagens verklighet, och det är den jag menar
            ska gälla också i valet mellan kommunala och fristående skolor
            för elever med olika typer av handikapp. Elevens rätt ska stå
            i centrum, men ibland ställer verkligheten sådana villkor att
            man måste formulera sig som Ulf Nilsson gör: så långt det över
            huvud taget är möjligt.
          </note>
          <note type="speaker">
            Anf. 89 SOFIA JONSSON (c) replik:
          </note>
          <note>
            Fru talman! Det var mycket fint vi fick höra i utbildningsministerns
            anförande. Det var många fina ord och meningar. Han pratade bl.a.
            om likvärdiga och rättvisa villkor för alla elever - det håller
            jag med om; Det är oerhört viktigt. Han pratade också om att valfriheten
            och mångfalden är oerhört viktiga.
          </note>
          <note>
            Men är de viktiga för alla, tycker utbildningsministern, eller
            är de viktiga för de stora delarna? Ulf
          </note>
          <note>
            Nilsson var inne på rätten för ett barn med behov av särskilt
            stöd att kunna välja att gå i en friskola. Ska vi gå in och säga
            att rätten och de lika villkoren gäller de allra flesta eller
            bara några få, men ni här ute har inte den möjligheten? Är det
            rättvisa? Är det likvärdiga villkor för alla, utbildningsministern?
          </note>
          <note>
            Den andra delen jag vill fråga om gäller det individuella programmet.
            Regeringen säger i sitt förslag att det inte finns möjlighet än
            och att vi ska invänta den gymnasieutredning som pågår just nu.
            Varför kan vi inte i denna viktiga fråga ge de elever som måste
            gå det individuella programmet för att sedan kunna gå vidare möjlighet
            att gå i en friskola? Regeringen har visat att man kan ta beslut
            om andra delar i dag trots att även de diskuteras i kommittéer
            och utredningar.
          </note>
          <note>
            Varför har man valt att rättvisa för just dessa elever inte ska
            finnas med i betänkandet?
          </note>
          <note>
            Anf. 90 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! I den här propositionen likställer vi fristående
            grundsärskolor med kommunala särskolor.
          </note>
          <note>
            Också det är ett viktigt steg för att skapa likvärdiga villkor.
            Det är ett viktigt och bra steg som jag tror att vi är överens
            om i hela kammaren. Sedan måste vi alltid, framför allt i kommunerna,
            arbeta för att valfriheten också för den som har ett handikapp,
            ibland ett ganska svårt handikapp, ska bli en reell möjlighet,
            så att de investeringar som behövs finns där och de verktyg och
            den hjälp man behöver finns där. Det gör man i stor utsträckning
            i kommunerna. Men det är precis som Ulf Nilsson sade: Fullt ut
            har man inte nått dit. Min grundinställning är att det ska vara
            samma principiella hållning när det gäller fristående skolor.
          </note>
          <note>
            När det gäller det individuella programmet är det viktigt - och
            inte något slags utredningstaktiskt resonemang - att vi nu sitter
            i en gymnasiekommitté med alla partier representerade för att
            bygga framtidens gymnasieskola. Där ställs väldigt grundläggande
            frågor. Bl.a. ställs frågan om det individuella programmet ska
            finnas kvar i framtiden eller om man måste finna andra lösningar.
            Medan detta arbete pågår - det ska bli klart under detta år -
            menar jag att det är klokt att invänta kommitténs beslut. Därefter
            kan man ta ställning till frågan om de fristående skolorna och
            den lösning som har kommit fram i utredningen. Något annat tycker
            jag inte är ett riktigt seriöst sätt att arbeta på.
          </note>
          <note type="speaker">
            Anf. 91 SOFIA JONSSON (c) replik:
          </note>
          <note>
            Fru talman! Det låter ju bra när utbildningsministern pratar
            om lika villkor. Men jag tycker ändå att det blir en snedvridning
            i argumentationen. Det blir helt enkelt inte trovärdigt. Vi har
            ju möjlighet att säga: För att vi ska få de här lika villkoren
            för alla, oavsett om det är ett barn med behov av särskilt stöd
            eller ett annat barn, ska vi se över systemet. Vi ska se över
            riktlinjerna, och vi ska ge möjligheten att ge resurser till den
            skola som det här barnet väljer att gå i. Det är här jag funderar
            på hur skol- och utbildningsministern tänker. Är han beredd att
            gå vidare och se över de här sakerna?
          </note>
          <note>
            Vad gäller det individuella programmet vet vi att det finns i
            dag. Jag hoppas också att vi i framtiden inte ska behöva det individuella
            programmet, för då ska vi ha satsat så stort på grundskolan och
            sett till att alla elever får det stöd, den utbildning och de
            kunskaper som varje elev har rätt till. Men just i dag finns det
            individuella programmet, och det finns ingen möjlighet eller valfrihet
            för de eleverna att välja att gå på en friskola. Är det då inte
            rätt att så länge detta program finns, som i dag är Sveriges tredje
            största program, ge en möjlighet även för de eleverna att välja?
          </note>
          <note>
            Anf. 92 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Jag tycker att min argumentation när det gäller gymnasieskolan
            och det individuella programmet i grunden är stark. Vi ser ju
            över hela systemet. Sofia Jonsson vill nu ta ytterligare ett steg
            innan vi, om några månader, har bestämt oss i kommittén för hur
            det nya systemet ska se ut. Jag tycker inte att det är rimligt.
            Låt nu kommittén arbeta och komma fram till den långsiktiga syn
            vi har på gymnasieskolan! Jag hoppas att det finns goda möjligheter
            att föra resonemang också med Centerpartiet i den frågan. Men
            innan vi ser resultatet av detta tycker jag inte att vi ska ta
            ytterligare ett steg i fråga om det individuella programmet, särskilt
            inte när det ifrågasätts i kommittén.
          </note>
          <note>
            När det gäller synen på handikappade elevers möjligheter att
            välja tror jag att jag delar precis samma grundsyn som Sofia Jonsson.
            Valfriheten ska gälla för alla. Sedan har vi en verklighet där
            kommunerna naturligtvis jobbar hårt för att det ska fungera men
            där det ibland kan stupa på att investeringen är gjord i en skola
            till stor kostnad och att man för stunden inte kan bära ytterligare
            en investering utan stora konsekvenser för kommunens möjligheter
            i övrigt.
          </note>
          <note>
            Detta är en verklighet som centerpartistiska, moderata och socialdemokratiska
            kommunpolitiker lever med. I
          </note>
          <note>
            den meningen har vi inte nått ända fram, men jag tycker att grundprincipen
            ska vara lika möjligheter att välja.
          </note>
          <note type="speaker">
            Anf. 93 GUNNAR GOUDE (mp) replik:
          </note>
          <note>
            Fru talman! Då jag lyssnar på debatten och hör utbildningsministern
            tala om propositionen får jag en lite underlig känsla av att man
            hamnar snett. Vi har ju lagar och regelverk för de fristående
            skolorna som har stiftats relativt nyligen på förslag av den socialdemokratiska
            regeringen, och de har fungerat väl för de fristående skolorna.
            När den här typen av propositioner läggs fram får man väl lätt
            en bild av att läget på något sätt skulle vara dåligt. Vi har
            ett regelverk som uppfyller just det som Thomas Östros talar om.
          </note>
          <note>
            Mångfalden, rättvisan och valfriheten finns där, och det är också
            tänkt att detta regelverk ska fundera.
          </note>
          <note>
            Jag plockar upp några punkter som jag tycker är viktiga och vill
            förstärka. Det finns vissa brister i verkställigheten av lagar
            och regler, och i det sammanhanget har naturligtvis Skolverket
            en nyckelroll.
          </note>
          <note>
            Jag tycker att det nu är bra att få höra att Skolverkets insatser
            måste stärkas. Det gäller naturligtvis beträffande både tillsynen
            och rådgivningen till kommunerna.
          </note>
          <note>
            Debatten har fått en lite ideologisk vinkling, som jag väl kan
            haka på. Vi i Miljöpartiet vill inte se marknadskrafterna som
            drivfjäder i utvecklingen av det svenska skolväsendet, men vi
            vill inte heller ha en alltför stark fokusering på kommunens makt.
            Jag blir lite orolig när jag hör Thomas Östros tala om å ena sidan
            kommunens värld och andra sidan friskolornas värld. Kanske var
            det inte tänkt så, men det sades faktiskt på det sättet, och då
            hajade jag till. Vi får väl försöka vänja oss vid tanken att de
            fristående skolorna är en resurs för kommunen och att det kommer
            att bli en utveckling i rätt riktning när de accepteras som en
            del av kommunens skolväsende.
          </note>
          <note>
            Anf. 94 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det sista som Gunnar Goude sade var som hämtat ur
            propositionen. Vi skulle kanske ha behövt några veckor till av
            resonemang för att Gunnar Goude riktigt skulle se att propositionen
            innehåller just denna enkla men ändå i dag lite avancerade tanke
            att kommunen faktiskt är det demokratiska organ som har det övergripande
            ansvaret. Det finns skolor med kommunal huvudman, och det finns
            fristående skolor, men använd aldrig begreppen särintresse eller
            konkurrens om vårt gemensamma demokratiska organ på lokal nivå!
          </note>
          <note>
            Har man den utgångspunkten faller det ut ganska naturligt att
            kommunen naturligtvis ska ha en roll när det gäller kvalitetsarbete
            och uppföljning beträffande alla skolor inom kommungränserna.
            Man har ett ansvar för alla elever i kommunen. Vi förnekar inte
          </note>
          <note>
            Skolverkets väldigt viktiga roll, men det är en demokratisk uppgift.
          </note>
          <note>
            En fristående skola har allt intresse i världen av att vara öppen
            för insyn och av att samverka med sin kommun. Detta gäller också
            för fristående skolors framtid. Diskussionen böljar fram och tillbaka.
            Vi ser ibland exempel på fristående skolor med riktigt dålig kvalitet,
            upprörda elever och besvikna föräldrar, och då riskerar vi att
            få en pendelsvängning åt det andra hållet. Det är därför som jag
            vill se en närmare relation och en tydligare dialog, där kommunen
            inte som särintresse utan som ansvarig för all skolverksamhet,
            i alla fall för elevernas rätt till en likvärdig skola, står för
            en viktig del.
          </note>
          <note>
            Jag hoppas att Gunnar Goude skulle kunna ta till sig detta. Jag
            är vidare besviken på att Gunnar Goude inte delar regeringens
            bedömning att det ska vara valfrihet och mångfald men ingen överkompensation.
          </note>
          <note>
            Kommunens reella kostnader för det ansvar som den har måste också
            kunna synas i resursfördelningssystemet.
          </note>
          <note type="speaker">
            Anf. 95 GUNNAR GOUDE (mp) replik:
          </note>
          <note>
            Fru talman! Det är väldigt svårt att diskutera den här propositionen,
            som egentligen skulle ha kommit efter det att utredningarna var
            klara. Diskussionen böljar, säger utbildningsministern och talar
            om insynen och öppenheten i skolan osv. Allt det här finns tydligt
            och klart inskrivet. Det är inget nytt - det ska bara effektueras.
            Friskolorna vill inget hellre än att få en bättre dialog med kommunerna.
            Dialogen är inskriven i det nuvarande regelsystemet, och i den
            finns det inga brister. Kommunen har insyn. Friskolorna har skyldighet
            att ställa upp på utvärderingar, uppföljningar osv.
          </note>
          <note>
            Grundteserna om mångfald och rättvisa är också mycket väl representerade
            inte bara i propositionen utan också i det betänkande som vi nu
            förhoppningsvis får en majoritet för. På den punkten har inget
            ändrats. Vi får tillfälle att återkomma till debatten, men jag
            tycker att betänkandet som det ser ut innehåller ett bra ställningstagande
            vid en punkt i skolornas utveckling som snarast har en karaktär
            av ickehändelse. Det är fråga om en liten korrigering av teknikaliteter,
            medan vi ska återkomma till de andra frågorna senare.
          </note>
          <note>
            Däremot kan jag inte förstå hur rättvisekravet på något sätt
            skulle överensstämma med propositionens förslag att de kommunala
            skolorna skulle ha 10 %
          </note>
          <note>
            mer än de fristående oavsett åtagande. Nej, behåll det som vi
            har! Jag hoppas att vi vid omröstningarna kommer att få ett rättvist
            system, där skolorna får resurser i enlighet med sina åtaganden.
            Någon överkompensation kan inte förekomma. Det skulle vara direkt
            lagstridigt eftersom man ska få resurser enligt resursdelningsmodellen
            och enligt de åtaganden som skolan har.
          </note>
          <note>
            Jag yrkar avslutningsvis bifall till reservation 4
          </note>
          <note>
            under punkten 4, vilket jag glömde att göra i mitt anförande.
          </note>
          <note>
            Anf. 96 Utbildningsminister THOMAS
          </note>
          <note type="speaker">
            ÖSTROS (s) replik:
          </note>
          <note>
            Fru talman! Det är nog alldeles uppenbart att det sedan valrörelsens
            dimmor har skingrats ska kunna gå att fortsätta att resonera om
            rättvisa villkor. Jag tror att Gunnar Goude har en stund kvar
            innan han till fullo har tagit till sig regeringens förslag på
            den här punkten.
          </note>
          <note>
            Jag tycker att det är fullt riktigt att det i resursfördelningssystemet
            måste tas hänsyn till att kommunen alltid måste ha en beredskap
            - den kan kommunen avsvära sig - att ta emot elever som behöver
            komma till skolan. Sådana behov inträffar inte så sällan. Den
            kapaciteten måste kommunen ha, och det kostar pengar. Detta måste
            kommunen få kompensera sig för.
          </note>
          <note>
            Vidare finns det absolut ett behov av en bättre dialog och en
            bättre bedömning av konsekvenserna för kommunens möjligheter att
            ge alla barn i kommunen en bra skolgång. Det betyder att man när
            Skolverket gör sin bedömning behöver man en breddad och fördjupad
            kompetens i detta avseende. Det här kommer nog att visa sig vara
            ganska odramatiska frågor efter en valrörelse.
          </note>
          <note type="speaker">
            Anf. 97 ANDERS SJÖLUND (m):
          </note>
          <note>
            Fru talman! Vi talar nu om fristående skolor, som har 56 000
            elever i Sverige med en fördelning på 4 %
          </note>
          <note>
            av elevpopulationen på grundskolan och 5,6 % på gymnasiet. Jag
            noterar att utbildningsministern mest pratat om vinst och överkompensation.
            Han skäms uppenbarligen för propositionen och väljer därför också
            att lämna kammaren, vilket jag tycker är väldigt tråkigt. Jag
            får möjligen visa förståelse för detta.
          </note>
          <note>
            Vi får se om Eva Johansson har förmåga att lämna några vettiga
            svar så småningom.
          </note>
          <note>
            Friskolorna har kommit för att stanna, sade den förra skolministern,
            och nu säger Thomas Östros att de är en viktig del av skolfamiljen.
            Det är bra, men vi är fortfarande bekymrade över det sällskap
            som
          </note>
          <note>
            Thomas Östros håller sig med, nämligen Vänsterpartiet. Vänsterpartiets
            inställning är ju känd, men jag tänker ändå ta några minuter i
            anspråk för att redovisa den en gång till. Det är intressant utifrån
            att vi har ett val i höst. Eva Johansson sade också att vi i höst
            förmodligen får en annan jordmån, vilket jag tolkar som att man
            ska se valresultatet an och sedan kan återkomma med lite tuffare
            skrivningar. Så lät det också på skolministern.
          </note>
          <note>
            Vänsterpartiet tycker att friskolor är en styggelse som absolut
            inte bör finnas. Om de eventuellt ska finnas ska de utgöra ett
            pedagogiskt tillskott, som det heter, till den kommunala skolan.
            Då blir det intressant.
          </note>
          <note>
            Vem är det som ska avgöra vad som är ett pedagogiskt tillskott?
            Är det eleven, föräldrarna eller lärarna? Såvitt jag känner Vänsterpartiet
            är det väl kommunalrådet i kommunen som ska värdera det pedagogiska
            tillskottet.
          </note>
          <note>
            I Vänsterns motion säger man att närhetsprincipen ska gälla,
            dvs. man låser in barnen i en särskild geografisk enhet. Där ska
            de vara. Något val finns inte att tillgå. Det gäller både den
            kommunala skolan och den fristående skolan.
          </note>
          <note>
            I en annan skrift från Vänsterpartiet kan man se att det inte
            duger som det är i dag. Skolorna måste bli mera klassmässigt blandade.
            Då ska man se till att upptagningsområdena förändras. Det går
            inte ihop för mig. Vad menar egentligen Lennart Gustavsson med
            det? Ska vi se fram emot att man tillämpar en gammal kommunistisk
            idé, bostadsanvisning? Man fördelar folk i Sveriges land, framför
            allt i storstäderna, efter inkomst, kön, klass osv. så att det
            blir en jämn spridning över hela kommunen. Är det vad vi ska se
            fram emot? Hur tänker man sig det egentligen? Är det bussning,
            som vi har varit inne på? Jag kan inte förstå det på något annat
            sätt, om man nu ska mixa folk enligt Vänsterns sätt att se det.
          </note>
          <note>
            Vi tycker naturligtvis inte att det ska gå till så. Vi tror nämligen
            på eleverna. Vi tror också på föräldrarnas möjlighet att värdera
            vad som är bra och inte bra.
          </note>
          <note>
            Jag skulle vilja få ett svar från Lennart Gustavsson. Jag vill
            också få svar från Eva Johansson om hur hon ser på Vänsterns sätt
            att resonera. Det vore väldigt intressant.
          </note>
          <note>
            Själva ser vi på friskolorna som ett självklart inslag i det
            svenska utbildningsväsendet. Vi tar avstånd från den planpedagogiska
            modell som vi kan se att
          </note>
          <note>
            Vänsterpartiet står för. Jag hoppas att den breda anslutning
            som skolministern vill ha också inkluderar oss som tror på eleverna.
            Jag ser fram emot en sådan diskussion.
          </note>
          <note>
            Vi tror också på de professionellas förmåga att avgöra vad som
            är pedagogik. De är bättre på det än kommunalråden.
          </note>
          <note>
            Utskottsmajoriteten avstyrker så här långt förslagen om att kommunen
            ska få vetorätt vid etablering av nya friskolor. Det tycker vi
            är utmärkt, som har sagts här tidigare. Det är en självklarhet.
            Vad händer annars i kommuner med enbart socialdemokratiskt och
            vänsterpartistiskt styre? Erling Wälivaara berättade att sannolikt
            skulle ingen friskola över huvud taget kunna etablera sig uppe
            i Norrbotten, eftersom man skulle ställa sig avvisande till ansökningar.
            Ett sådant veto kan vi inte ha. Det måste vara Skolverket som
            gör en strikt bedömning av huruvida det finns pedagogiska förutsättningar
            för att bedriva undervisning.
          </note>
          <note>
            Vi tycker inte heller att det ska tas ut avgift från en friskola
            som söker besked från Skolverket om den kan få starta. Den myndighetskostnaden
            får tas av det allmänna.
          </note>
          <note>
            I er reservation står följande om den s.k. politiska nämnden,
            Eva Johansson: "Vi vill i sammanhanget erinra om att regeringen
            beslutar om organisationen av sina myndigheter." Då inställer
            sig frågan: Betyder det att regeringen ändå kan införa en politisk
            nämnd oavsett vad kammaren så småningom i eftermiddag beslutar?
            Jag vill ha besked i den frågan. Respekten för kammaren borde
            rimligen vara vägledande.
          </note>
          <note>
            Majoriteten säger också nej till undervisning på entreprenad
            med hänvisning till Skollagskommittén.
          </note>
          <note>
            Det är spännande. Redan i dag pågår sådan i full skala. I min
            egen hemkommun bedriver kommunen själv ett naturbruksgymnasium
            på entreprenad. Den fristående skolan i Vännäs har floristutbildning.
            Skolans kärnverksamhet i hantverksprogrammet bedrivs på den kommunala
            skolan. Det verkar gå bra.
          </note>
          <note>
            Det verkar som om utvecklingen har sprungit ifrån regeringen
            på den här punkten. Det vore bra om vi kunde bli överens om det.
          </note>
          <note>
            Fru talman! Avslutningsvis vill jag säga något om avgifter. Det
            har ju talats om avgifter. Skolministern, som nu har gått, pratade
            sig varm för att skolan ska vara avgiftsfri. Precis så är det!
            Låt oss slippa en debatt i tidningarna från Eva Johanssons kamrater
            ute i landet om att vi vill införa skolavgifter i vår skola.
          </note>
          <note>
            Så är det inte. Det vore bra om vi i valrörelsen kunde ägna oss
            åt sanningen och inte något som man hittar på. Här lägger man
            uttalanden i munnen på oss.
          </note>
          <note>
            Omröstningen i eftermiddag kl. 17 är viktig. Om utskottsmajoriteten
            får sin vilja igenom bromsar vi en försämring för friskolorna.
            Det är det allra viktigaste.
          </note>
          <note>
            Jag hoppas verkligen att friskolorna runtom i landet kan få arbetsro,
            för en gångs skull. Kan det vara för mycket begärt? Jag skulle
            vilja höra i vilken mån Eva
          </note>
          <note>
            Johansson håller med mig om att friskolorna borde få arbetsro.
          </note>
          <note>
            Kan vi också få ett besked om samarbetet med
          </note>
          <note>
            Vänstern? Det är viktigt inför valrörelsen.
          </note>
          <note type="speaker">
            Anf. 98 LENNART GUSTAVSSON (v) replik:
          </note>
          <note>
            Fru talman! Anders Sjölund tvingade mig nästan att ta replik.
            Jag var tveksam till det, men kammaren kanske kräver det.
          </note>
          <note>
            Jag har en inledande fråga med anledning av det
          </note>
          <note>
            Anders Sjölund säger. Jag skulle vilja be Anders
          </note>
          <note>
            Sjölund att kort resonera kring den. Jag sade i mitt anförande
            att idén om en sammanhållen och likvärdig skola för alla är grundbulten
            i svensk skolpolitik. Jag sade också att jag som vänsterpartist
            tycker att det är viktigt att barn och ungdomar med olika erfarenheter,
            kultur och social tillhörighet tillbringar tid tillsammans under
            skoltiden.
          </note>
          <note>
            Jag pratade om skolan som en mötesplats, inte som en marknadsplats.
            Jag skulle vilja be Anders
          </note>
          <note>
            Sjölund att kommentera det kort och tala om hur han ser på skolan
            som en mötesplats, där olika människor möts.
          </note>
          <note type="speaker">
            Anf. 99 ANDERS SJÖLUND (m) replik:
          </note>
          <note>
            Fru talman! Kan vi inte börja med att Lennart
          </note>
          <note>
            Gustavsson svarar på min fråga, eftersom jag ställde den först.
            Hur är det med blandningen? Jag håller med om att skolan kan vara
            en mötesplats för många.
          </note>
          <note>
            Det är bra för utvecklingen av skolan att man där kan möta äldre
            och unga av olika slag.
          </note>
          <note>
            Hur vill ni ha det egentligen rent praktiskt, Lennart Gustavsson?
            Det står i er motion att närhetsprincipen ska gälla som nr 1.
            Om man har den utgångspunkten betyder det att bostadsområdet med
            omgivningar, med en given geografisk gräns, ska utgöra underlag.
            Om man ska få den mötesplats som Vänstern förespråkar landar man
            på att man måste försöka justera den grupperingen på något sätt
            - via bussning eller bostadsanvisning, som i gammal kommunistisk
            anda. Man skickar runt folk. Är det på det sättet man ska göra?
            Svara på det först, Lennart Gustavsson.
          </note>
          <note type="speaker">
            Anf. 100 LENNART GUSTAVSSON (v) replik:
          </note>
          <note>
            Fru talman! Vi berör här frågan om segregation.
          </note>
          <note>
            Anders Sjölund raljerar lätt över vårt hävdande av närhetsprincipen.
            Moderaterna föreslår i stället att man ska lösa problemet med
            segregationen genom valfrihet. Det ser vi verkningarna av här
            i Stockholm.
          </note>
          <note>
            Det är ytterst tveksamt. Vi vet alla hur bostadssegregationen
            ser ut.
          </note>
          <note>
            Vi möter kanske olika människor jag och Anders
          </note>
          <note>
            Sjölund, även om vi kommer från samma län. Jag möter framför
            allt, när vi talar om skolan, människor som vill ha en bra skola
            nära. Jag möter väldigt lite av paroller om att det viktigaste
            med skolan är valfriheten.
          </note>
          <note>
            Krav på en bra skola som är väl fungerande och nära är vad jag
            möter. Det är rättmätiga krav, eftersom skolan inte fungerar på
            det sätt man vill. Jag vet inte om det var ett svar på frågan.
            Troligen är Anders
          </note>
          <note>
            Sjölund inte nöjd med svaret.
          </note>
          <note>
            Jag vill kommentera valfriheten. Någonstans i den moderata tankevärlden
            måste det finnas idéer om att människor gör valen utifrån vissa
            förutsättningar. Har alla i Moderaternas valfrihetsvärld lika
            möjligheter att göra medvetna val?
          </note>
          <note type="speaker">
            Anf. 101 ANDERS SJÖLUND (m) replik:
          </note>
          <note>
            Fru talman! Egentligen är det helt ointressant vad
          </note>
          <note>
            Lennart Gustavsson eller jag själv tycker i frågan. För mig är
            det viktigaste att möjligheterna står till buds för eleverna och
            föräldrarna att göra aktiva fria val.
          </note>
          <note>
            Det borde i ett modernt samhälle vara en självklarhet även för
            en vänsterpartist.
          </note>
          <note>
            Låt mig ta ett exempel från min egen hemkommun, Lennart Gustavsson.
            Som Lennart Gustavsson kanske känner till är jag delaktig i en
            friskola med
          </note>
          <note>
            450 elever i min egen hemkommun. I den skolan kommer eleverna
            från varje bostadsområde. Vi har en överrepresentation av invandrarelever
            - det finns faktiskt sådana i Umeå - och en överrepresentation
            av elever som i sin tidigare skola hade problem.
          </note>
          <note>
            Eleverna kommer från alla delar av kommunen.
          </note>
          <note>
            De är naturligtvis inte dittvingade på något sätt. De har själva
            valt det därför att de var intresserade av den pedagogiska uppläggning
            som finns i skolan. Vad är det för konstigt med det? Det är väl
            alldeles utmärkt.
          </note>
          <note>
            I min skolvärld skulle jag gärna se att alla fria skolor, oavsett
            vem som är huvudman, på ett bra sätt redovisar vad de står för.
          </note>
          <note>
            De måste tala om vad de är bra på så att människor kan bilda
            sig en uppfattning innan de går in i verksamheten. Det är kanske
            det viktigaste valet i livet människor gör, nämligen vilken skolan
            de vill gå i. Då är det alldeles självklart att människor måste
            kunna få veta vad de köper. Att bara slentrianmässigt gå till
            den närmaste skolan utan att ifrågasätta eller undra någonting
            tycker jag är ett mycket märkligt sätt att resonera på.
          </note>
          <note type="speaker">
            Anf. 102 EVA JOHANSSON (s) replik:
          </note>
          <note>
            Fru talman! Inte heller jag hade tänkt att ta någon replik, men
            jag fick en uppmaning av Anders Sjölund att se till att inte några
            socialdemokratiska artikelförfattare ute i landet i valrörelsen
            sprider uppfattningen att Moderaterna vill ha avgifter inom skolan.
          </note>
          <note>
            Jag ska gärna göra det. Men jag måste ändå reda ut vilket budskap
            som jag ska sprida till mina partivänner. I er motion skriver
            ni: Vi anser också att fristående gymnasieskolor som för den valda
            profilen behöver intäkter utöver vad ersättningen för kommunen
            ger ska kunna ta ut elevavgifter.
          </note>
          <note>
            Välj bara vilket av dessa båda budskap som jag ska sprida, Anders
            Sjölund, så ska jag vara ert lydiga redskap i den frågan. Kan
            jag dessutom sedan få ett löfte av Anders Sjölund att inte tillskriva
            Socialdemokraterna uppfattningen att vi ska ha ett kommunalt veto
            när det gäller etablering av fristående skolor skulle det också
            vara bra.
          </note>
          <note>
            Den uppfattningen framför vi både i tal och skrift.
          </note>
          <note>
            Det borde inte behöva vara några missförstånd i den frågan.
          </note>
          <note type="speaker">
            Anf. 103 ANDERS SJÖLUND (m) replik:
          </note>
          <note>
            Fru talman! Vi står för uppfattningen att skolan i
          </note>
          <note>
            Sverige ska vara gemensamt finansierad av gemensamma skattepengar.
            Där är vi helt överens.
          </note>
          <note>
            I dag är det så inte minst i den kommunala skolan att det är
            rätt stora utgifter som föräldrarna får. Vem har inte varit med
            och bakat en förfärlig massa bullar för en klassresa, sålt sockor
            eller någonting annat och för övrigt också bidragit med månadspeng
            till sin undervisning eller för extra åtgärder? Eleverna ska på
            skolresa, och sådana saker. Visst är det så. Det är vad vi talar
            om.
          </note>
          <note>
            Därför har vi också skrivit i vår motion att det finns anledning
            att titta även på den kommunala skolan vad avser extra utdebitering,
            som egentligen är en smygavgift i den kommunala skolan.
          </note>
          <note type="speaker">
            Anf. 104 EVA JOHANSSON (s) replik:
          </note>
          <note>
            Fru talman! Jag har aldrig hört talas om någon gymnasieskola
            som har skolresor som sin valda profil.
          </note>
          <note type="speaker">
            Anf. 105 ANDERS SJÖLUND (m) replik:
          </note>
          <note>
            Fru talman! Jag var inte riktigt säker på om det var fråga om
            skolresor på gymnasiet eller inte. Jag ber om ursäkt. Jag hör
            dessutom inte särskilt bra.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 14 §.)
          </note>
          <note>
            8 § Individuella program i gymnasieskolan för ungdomar med svåra
            rörelsehinder
          </note>
          <note>
            Föredrogs utbildningsutskottets betänkande 2001/02:UbU8
          </note>
          <note>
            Individuella program i gymnasieskolan för ungdomar med svåra
            rörelsehinder (prop. 2001/02:61).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under 14 §.)
          </note>
          <note>
            9 § Gymnasieskolan
          </note>
          <note>
            Föredrogs utbildningsutskottets betänkande 2001/02:UbU9
          </note>
          <note>
            Gymnasieskolan.
          </note>
          <note type="speaker">
            Anf. 106 TOMAS HÖGSTRÖM (m):
          </note>
          <note>
            Fru talman! Det är alltfler som anser att nuvarande lösningar
            och regelverk inte ger gymnasieskolan bästa förutsättningar att
            lyckas med sina uppgifter.
          </note>
          <note>
            Jag är för min del övertygad om att förändringar måste beröra
            fler områden i gymnasieskolans verksamhet. Samtidigt tror jag
            att det finns en bred samstämmighet här i kammaren om att förändringar
            är nödvändiga.
          </note>
          <note>
            Så kan man tolka besluten när det våren 2000 tillsattes en parlamentarisk
            sammansatt kommitté med uppdrag att utreda och lämna förslag till
            en framtida utformning av gymnasieskolans studievägsutbud.
          </note>
          <note>
            Uppgiften är också att överväga hur gymnasiala utbildningar bör
            organiseras och formerna för hur alla studievägar kan göras tillgängligare.
            Därutöver har vi sett det ena beslutet efter det andra i form
            av tilläggsdirektiv av olika slag.
          </note>
          <note>
            Tyvärr kan vi konstatera att konsekvensen för gymnasieskolan
            av detta sätt att organisera framtagandet av nödvändiga förändringsförslag
            har blivit att inget görs. Vi kan i betänkandet se att man räknar
            med att kommittén kommer med sin slutredovisning i december 2002,
            om vi har tur, vill jag då tillägga.
          </note>
          <note>
            Genom det här sättet att arbeta har majoriteten begravt gymnasieskolans
            utveckling. Konsekvensen är på stället marsch. Det har vi också
            kritiserat. Vi har kritiserat att man har försökt att föra in
            alla uppgifter, alla nödvändiga förändringar och alla förslag
            i en kommitté.
          </note>
          <note>
            Vi ser att år 2000 har gått. År 2001 har också gått.
          </note>
          <note>
            År 2002 kommer också att gå innan vi ser förslagen.
          </note>
          <note>
            År 2003 kommer också att vara ett förlorat år för gymnasieskolan.
            Under dessa år har tiotusentals elever lämnat gymnasieskolan varje
            år, och tiotusentals elever har börjat i gymnasieskolan varje
            år. Det är en gymnasieskola som många anser behöver förändras
            på många avgörande punkter.
          </note>
          <note>
            Fru talman! Majoritetens besked är att den passar på punkt efter
            punkt, vilket också framgår av betänkandet. Man avvaktar Gymnasiekommitténs
            förslag.
          </note>
          <note>
            Vi har lagt fram en serie förslag i våra motioner och vi redovisar
            dem också i våra skrivelser. Vi anser t.ex. att alla nationella
            program i gymnasieskolan inte ska ha som mål att ge grundläggande
            behörighet till högskoleutbildning. Naturligtvis ska möjligheter
            att komplettera för att senare i livet uppnå högskolebehörighet
            finnas. Konsekvensen av det nuvarande systemet är att elever med
            praktisk inriktning och praktisk läggning slås ut. Det är vår
            erfarenhet, och jag vill påstå att vi delar den med andra.
          </note>
          <note>
            Som framgår av betänkandet har vi också lagt fram förslag om
            fler betygssteg. Det är en nödvändighet eftersom stegen i dag
            är så stora att nuvarande betygskala inte ger utrymme att visa
            på de små stegens lärande och de små stegens framgångar för eleven.
          </note>
          <note>
            Det måste också finnas möjlighet att läsa upp betyg under studietiden
            - under sin gymnasietid - vilket i dag förvägras. Vi anser också
            att det är nödvändigt att införa en obligatorisk gymnasieexamen,
            bl.a. som ett medel att kvalitetssäkra utbildningen.
          </note>
          <note>
            Viktigt är att acceptera och skapa ett system som har som utgångspunkt
            att elever är olika, har olika förutsättningar och vill olika
            saker med sin utbildning. Av den orsaken ifrågasätter vi detta
            med behörigheten till högskoleutbildning. Men vi ifrågasätter
            också varför vi inte kan få ett lärlingssystem värdigt namnet.
            Det pågår ju försök. Vi menar nämligen att vi behöver en modern
            lärlingsutbildning som ger fler möjligheter att lyckas och att
            nå framgång i skolan.
          </note>
          <note>
            Den teoretiserade skola som vi i dag ser ger inte de bästa förutsättningarna
            i det fallet.
          </note>
          <note>
            Vi menar att utbildningen ska utformas lokalt.
          </note>
          <note>
            Förläggning och omfattning och profil av kärnämnen och lärande
            ska få variera. Förutsättningen är att
          </note>
          <note>
            Skolverket har godkänt den utbildningsplan som huvudmannen upprättar.
            Då ska utbildningen ges offentligt stöd som följer eleven till
            den som anordnar utbildningen. Det är många elever som behöver
            den här möjligheten.
          </note>
          <note>
            Tyvärr kan vi också konstatera att det finns hinder och få möjligheter
            att ta vara på det kunnande som finns utanför skolan - utanför
            gymnasieskolan - i meningen att möjligheten att lägga ut undervisning
            på entreprenad är så begränsad. I vår reservation redovisar vi
            att vi vill ge gymnasieskolan samma möjligheter och samma förutsättningar
            som den kommunala vuxenskolan har i dag. Det är ingen orimlighet
            -
          </note>
          <note>
            tvärtom är det en möjlighet som vi ska ta vara på.
          </note>
          <note>
            I år är det val, noga räknat den 15 september. En elak tanke
            slår mig när jag läser betänkandet: Är det så att Socialdemokraterna,
            regeringspartiet, med sina skrivningar om att hänvisa allting
            till Gymnasiekommittén har haft som syfte att baxa de här frågorna
            över valdagen? Har syftet varit att för väljarna slippa redovisa
            vad man vill med det som är det viktigaste vi har, nämligen skolan?
            På område efter område ser vi detta. Är det så, så tycker jag
            att socialdemokratin ska skämmas. Vi kan inte hantera skolan i
            ett så snävt egenperspektiv som det uppenbarligen finns risk att
            fallet är.
          </note>
          <note>
            Fru talman! Jag yrkar bifall till reservation 2 under punkt 2,
            och jag ser fram emot att de socialdemokratiska representanterna
            i talarstolen i dag och under valrörelsen redovisar vad man vill
            med den svenska gymnasieskolan i stället för att som i dag göra
            på stället marsch.
          </note>
          <note type="speaker">
            Anf. 107 KALLE LARSSON (v):
          </note>
          <note>
            Fru talman! Hoppas att lunchen smakade gott.
          </note>
          <note>
            Nog känns det bättre att sitta här för fru talman och för oss
            alla med mat i magen än utan? I så fall är det en erfarenhet som
            vi delar med många av Sveriges skolelever, eftersom det är lag
            på de kostnadsfria skolmåltiderna i grundskolan. Det är också
            det vanligaste i gymnasieskolan i dag. Men tyvärr, fru talman,
            är det inte alla som har råd att äta sig mätta. På en del håll
            i landet tar man ut avgifter för skolmåltiderna på gymnasiet,
            vilket gör att en del helt enkelt inte har råd att äta i skolan.
            Resultatet blir förstås precis som det skulle bli för kammarens
            ledamöter, för mig och för fru talman själv: minskad prestationsförmåga
            och sämre koncentration.
          </note>
          <note>
            Detta är bakgrunden till Vänsterpartiets och Miljöpartiets gemensamma
            reservation i dagens betänkande, där vi kräver en nationell översyn
            av hur många kommuner som har avgiftsbelagt skollunchen på gymnasiet
            och vilka konsekvenser detta har medfört. Det kan tyckas vara
            en liten fråga, men det är det faktiskt inte alls. Att dagligen
            få bra och näringsriktig mat är en förutsättning för att kunna
            växa och ta till sig skolans undervisning. Vänsterpartiet menar
            att alla elever ska garanteras näringsriktig kost oavsett religion,
            sjukdomar, allergier eller etiska ställningstaganden. Jag yrkar
            därför bifall till reservation 10
          </note>
          <note>
            under punkt 24.
          </note>
          <note>
            Om en sådan översyn visar det som vi befarar, dvs. att det allt
            oftare tas ut avgifter för skolmaten och att en del inte kan betala,
            så är vi beredda att gå vidare med lagstiftning och ökade resurser.
            Det är inte rimligt att en i praktiken obligatorisk skolform utestänger
            en del elever från att tillgodogöra sig undervisningen fullt ut
            bara därför att de inte har råd.
          </note>
          <note>
            Fru talman! I dagens betänkande kan det se ut som om vi är väldigt
            överens med regeringen - med
          </note>
          <note>
            Socialdemokraterna - om det mesta. Så är det inte alls. På flera
            avgörande punkter skulle vi snarare vilja förändra den svenska
            gymnasieskolan och dra skolpolitiken åt vänster. Det som vi nu
            ser är snarare motsatsen - jag tycker att förmiddagens debatter
            har visat en del av detta. Socialdemokraterna hukar och skiftar
            balanspunkt till högerfoten. Det som vi nu ser är helt enkelt
            en omändring och en tendens till förändring i den socialdemokratiska
            argumentationen.
          </note>
          <note>
            I dagens betänkande har vi från Vänsterpartiets sida valt att
            redovisa våra ståndpunkter i ett särskilt yttrande. Skälet är
            att den sittande Gymnasiekommittén fortfarande diskuterar de flesta
            frågor som vi behandlar, och vi deltar aktivt i arbetet där. Men
            det förhindrar oss förstås inte från att ha åsikter - där är jag
            enig med Anders Högström. Vi måste ha åsikter, och vi måste redovisa
            vad vi anser och vad vi tycker.
          </note>
          <note>
            Jag har därför för avsikt att redovisa en del av vad vi tycker.
          </note>
          <note>
            Fru talman! För det första vill jag ännu en gång markera att
            vi anser att historieämnets ställning i gymnasieskolan måste stärkas.
            Det har hävdats att kunskapen i historia bland ungdomar inte är
            tillräcklig och behöver förbättras. Låt mig för Vänsterpartiets
            räkning helhjärtat instämma i detta. Det har också hävdats att
            det finns en risk att man begår samma misstag som begåtts tidigare
            i historien om man inte känner till den. Låt mig instämma också
            i detta. Kortsiktiga informationskampanjer i enskilda frågor eller
            händelseförlopp kan aldrig ersätta den helhetssyn och kritiska
            analysförmåga som elever behöver för att kunna förstå och förändra
            nutiden med fotfäste i historisk erfarenhet.
          </note>
          <note>
            Det är mot den bakgrunden mycket välkommet att flera partier
            har gjort oss sällskap om uppfattningen att historia bör vara
            ett kärnämne i gymnasieskolan.
          </note>
          <note>
            Särskilt välkommet är förstås Folkpartiet, som ju länge med frenesi
            drev frågan om utökade upplysningskampanjer i historia och faktiskt
            motsatte sig att historia skulle bli ett kärnämne i gymnasieskolan.
            Jag gissar att man har insett att man förlorade debatten om kortsiktiga
            upplysningskampanjer. Landets lärare, och skolledare för all del,
            är ju klokare än så. Ett exempel är Lidingö kommun, där Folkpartiet
            i fullmäktige har fått igenom kravet på en upplysningskampanj
            om kommunismen i skolorna. Men inte en enda skola sökte pengar.
            Så kan det gå när man har framtiden bakom sig.
          </note>
          <note>
            För det andra är det Vänsterpartiets uppfattning att betygen
            bör avskaffas eftersom de styr undervisningen och är mycket dåliga
            för att förutse studieresultat.
          </note>
          <note>
            Egentligen är situationen lite märklig. Trots en omfattande kritik
            inom den pedagogiska forskningen avfärdas den betygsfria skolan
            med ganska grovhuggna argument.
          </note>
          <note>
            Betygen behövs, påstås det ofta, för att eleverna ska få bevis
            på uppnådda kunskaper, och betygen behövs som urvalsinstrument
            till gymnasieskolan och högre studier. Men mot bakgrund av de
            obligatoriska utvecklingssamtalen finns det ju ett bättre sätt
            att reda ut vilken kunskap eleven uppnått än några bokstäver på
            ett papper. Och alltfler alternativa urvalsmetoder används vid
            antagning till högre utbildning. Gymnasieskolan skulle kunna öppna
            för att elever väljer och också får gå sitt förstahandsval.
          </note>
          <note>
            Kvar som argument för betygen finns då möjligen att eleverna
            skulle bli mindre intresserade av att lära sig något om de inte
            får en belöning. Men jag tycker att det utgår från en märklig
            människosyn. Det är i grunden ett uppgivande av den strävan som
            bör finnas, nämligen att undervisningen och den kunskap man får
            i sig ska vara drivkraft nog. Det är mer än tråkigt att behöva
            konstatera att det är så grovhugget som de borgerliga partierna,
            och även Socialdemokraterna verkar det som, avfärdar tanken på
            den betygsfria skolan.
          </note>
          <note>
            Vi i Vänsterpartiet motsätter oss kraftfullt såväl fler betygssteg
            som betyg i lägre årskurser, såsom föreslås av flera borgerliga
            partier i dagens betänkande.
          </note>
          <note>
            För det tredje menar vi att skoldemokratin, inklusive det som
            ibland kallas elevinflytande, måste stärkas genom elevmajoritet
            i styrelserna inom gymnasieskolan och genom att dessa styrelser
            får reell makt över skolans organisation och verksamhet, liksom
            att klassrumsdemokratin och den enskilde elevens inflytande över
            det egna lärandet utvecklas.
          </note>
          <note>
            Om man inte inser att skolan finns till för eleverna, har man
            inte fattat så mycket. Här är skiljelinjen ganska skarp. Låt mig
            än en gång citera Folkpartiet som skriver "att elevstyrda skolor
            riskerar att urholka rektors och lärares ansvar och status". Jag
            tror det talar för sig själv.
          </note>
          <note>
            För det fjärde är det, liksom tidigare, vår uppfattning att sex-
            och samlevnadsundervisningen i gymnasieskolan kraftigt måste förbättras
            och utgå från elevernas egna erfarenheter och frågor i mycket
            större utsträckning än i dag. I dag är ju perspektivet i första
            hand biologiskt på många skolor. Vi minns fortfarande - och jag
            kommer att fortsätta att påminna om det
          </note>
          <note>
            - Marita Ulvskogs ord efter den uppmärksammade dokumentären om
            livet i porrfilmsbranschen, Shocking Truth. Där pekade många på
            det skriande behovet av en förbättrad undervisning om sex och
            samlevnad.
          </note>
          <note>
            Ulvskog sade: Vi är chockade. Vi vill göra mer.
          </note>
          <note>
            Det är nu två år sedan. Man vill göra mer. Jovisst, för all del.
            Men när då, socialdemokrater?
          </note>
          <note>
            Fru talman! Avslutningsvis vill jag säga att knappast en enda
            skolpolitisk debatt har avhållits här i kammaren den senaste mandatperioden
            utan att
          </note>
          <note>
            Vänsterpartiet har sagt att skolan behöver mer pengar.
          </note>
          <note>
            Det har vi inte gjort därför att vi tror att skolan bara behöver
            mer pengar. Vi lägger fram förslag för att förändra pedagogik,
            organisationsformer och en mängd andra viktiga saker i skolans
            vardag. Men om de ska bli möjliga att faktiskt också genomföra
            och inte stanna som vackra formuleringar i en läroplan eller i
            ett betänkande från utbildningsutskottet måste resurserna börja
            komma nu.
          </note>
          <note>
            De Schymanpengar som våra tre partier, Socialdemokraterna, Miljöpartiet
            och Vänsterpartiet, har varit överens om och som kommer under
            åren framöver är utmärkta, men de räcker inte. På många håll i
            landet skär kommunerna fortfarande ned på skolan.
          </note>
          <note>
            Därför fortsätter vi i Vänsterpartiet att driva på i Sveriges
            riksdag, i förhandlingar och i landets kommuner för att ytterligare
            öka skolans och kommunernas resurser.
          </note>
          <note>
            Så var det sagt också i denna debatt.
          </note>
          <note type="speaker">
            Anf. 108 TOMAS HÖGSTRÖM (m) replik:
          </note>
          <note>
            Fru talman! Jag vill bara klargöra att jag är helt överens med
            Kalle Larsson om att skolan är till för eleverna, men sedan har
            vi nog lite olika uppfattningar om vad lösningarna ska bestå av
            och hur vägen dit ska se ut.
          </note>
          <note>
            Deklarationen att betygen bör avskaffas var intressant. Det var
            en konkret lösning som vänsterpartisten förde fram. Lärarförbundet
            lät i höstas SIFO
          </note>
          <note>
            intervjua 1 000 gymnasieelever. 93 % av dessa tycker att det
            ska finnas betyg i gymnasiet. 6 % var emot.
          </note>
          <note>
            Enligt vad Kalle Larsson nu redovisat i kammaren vill han ta
            ifrån eleverna det de anser att de behöver.
          </note>
          <note type="speaker">
            Anf. 109 KALLE LARSSON (v) replik:
          </note>
          <note>
            Fru talman! Det första jag vill säga är att jag tror att eleverna
            behöver veta vad de har lärt sig och vad de behöver träna mer
            på. Man behöver veta hur mycket man behöver kunna för att klara
            att fortsätta den utbildning man går eller det arbete man sedan
            har tänkt sig att ha. Om den moderata ledamoten hade lyssnat lite
            noggrannare hade han hört att min poäng just var att det finns
            andra sätt att komma fram till den kunskapen. Det handlar om att
            utveckla utvecklingssamtalen ytterligare och att få ett antagningssystem
            till gymnasieskolan som öppnar för att de som söker dit, vilket
            i praktiken numera är alla, får gå den utbildning som de faktiskt
            har tänkt sig. Till den högre utbildningen finns det ett flertal
            alternativa urvalsmetoder som alla är bättre på att mäta det man
            behöver veta, nämligen passar jag för den här utbildningen eller
            passar jag för att göra någonting annat.
          </note>
          <note>
            Det är ju trots allt inte så lämpligt att låta betyget i ett
            enskilt ämne, t.ex. geografi, vara avgörande för huruvida jag
            kan gå på frisörsutbildningen eller inte.
          </note>
          <note type="speaker">
            Anf. 110 TOMAS HÖGSTRÖM (m) replik:
          </note>
          <note>
            Fru talman! Vi i Moderaterna har ju också redovisat att vi anser
            att det ska finnas fler betygssteg t.ex.
          </note>
          <note>
            Vi anser också att man kan väga saker och ting på ett annorlunda
            sätt inom ramen för ett betygssystem.
          </note>
          <note>
            Men det är ju så att eleverna och jag som representant för Moderaterna
            anser att utvecklingssamtal aldrig kan ersätta den funktion som
            ett betygssystem har i dag. Jag menar att huvudproblemet med utvecklingssamtal
            och att allting ska ligga där är att det både till form och innehåll
            får sådana konsekvenser att det inte blir likvärdiga förutsättningar
            i ett nationellt perspektiv, vilket ett väl fungerande betygssystem
            de facto har.
          </note>
          <note>
            Här har vi en accepterad metod med ett stort stöd som också har
            ett erkännande här i kammaren. Då är det detta vi ska utveckla.
            Vi ska kanske ta fram ett ännu bättre förslag här. Kalle Larsson
            säger i stället nu i kammaren att det inte behövs någonting sådant.
          </note>
          <note>
            Resten av Sverige säger att det gör det.
          </note>
          <note type="speaker">
            Anf. 111 KALLE LARSSON (v) replik:
          </note>
          <note>
            Fru talman! Låt mig börja med frågan om likvärdigheten i betygen.
            Jag tror att det är en ren missuppfattning. Det är inte alls så
            att lärare är maskiner som sätter exakt samma betyg på varje elev.
            Det är inte oberoende av vilken lärare man har haft. Om en elev
            värderas på ett sätt i en skola, kan den elevens prestationer
            mycket väl värderas helt annorlunda i en annan skola i en annan
            del av landet eller i grannskolan.
          </note>
          <note>
            Själva poängen med mitt och Vänsterpartiets resonemang är ju
            att det i den meningen är mycket svårt att mäta kunskaper. Det
            är oerhört svårt att veta om den ena eleven är bättre än den andra.
          </note>
          <note>
            Det som möjligen går att göra, och det är det vi fortfarande
            förespråkar, är att man kan se om man har tagit sig igenom skolan
            med tillräckliga kunskaper för att klara nästa nivå eller för
            att vara passande för den utbildning man har tänkt att söka. Jag
            står inte alls ensam i den här uppfattningen. Jag tror att om
            vi gjorde någonting annat än enkätundersökningar där man får kryssa
            i om man är för eller emot betyg och i stället förde resonemang
            med skolelever, lärare och många andra i det svenska samhället
            om hur man skulle kunna ersätta betygen med andra former av urval
            och andra former av utvärdering, skulle man få ett helt annat
            resultat. Det är möjligt att man fortfarande skulle få en stor
            del som skulle förespråka det
          </note>
          <note>
            Tomas Högström nu gör, nämligen ytterligare betygssteg och tidigare
            nationella prov. Det är möjligt att man skulle resonera om skolan
            i allmänhet och säga att skälet till att elever inte fungerar
            så bra som vi alla vill är att de inte har fått tillräckligt många
            prov och tillräckligt många situationer med betygshets.
          </note>
          <note>
            Min uppfattning är snarare den motsatta. Det vi behöver i skolan
            är inte stress och inte mer uppdelning och skiktning, utan i stället
            lugn, ro och möjligheter för varje elev att utveckla det kritiska
            tänkande och de kunskaper som man behöver för att klara sig i
            samhället.
          </note>
          <note>
            Anf. 112 ULLA-BRITT
          </note>
          <note type="speaker">
            HAGSTRÖM (kd):
          </note>
          <note>
            Fru talman! I fredags samlades en ungdomsriksdag här i kammaren.
            Deras behandling av motioner i utskott och betänkanden här i kammaren
            är ett praktprov på vad ungdomar klarar om de får förtroendet.
          </note>
          <note>
            Deras motioner handlade om gymnasieskolan och berörde demokrati,
            etnisk diskriminering, främlingsfientlighet, hur vi ska locka
            fler lärare till skolan, skolidrott, flera om förändring av betygsskalan,
            möjlighet att kostnadsfritt höja sina betyg, inackorderingstillägg,
            studiebidraget, körkort i skolan, insatser för förbättrade läsvanor,
            att underlätta för distansstudier, bättre helhetsperspektiv för
            att motverka stress, självförsvar, maximerat antal elever i gymnasieklasserna,
            företagssponsring, APU på naturvetenskapliga och samhällsvetenskapliga
            program osv.
          </note>
          <note>
            Flera av dessa önskemål känner vi igen. Vi kristdemokrater har
            också flera av dem med i våra motioner. Detta förstärker vårt
            engagemang för att öka elevernas eget inflytande i gymnasieskolan.
            Många elever upplever att deras inflytande är mindre i gymnasieskolan
            än i grundskolan. Detta inflytande måste konkretiseras i skollagen.
          </note>
          <note>
            Hur ska vi då skapa en gymnasieskola med en helhetssyn, en gymnasieskola
            som ger lust att lära och leva? Ungdomstiden är oerhört viktig.
            Och vilket ska gymnasieskolans uppdrag vara?
          </note>
          <note>
            Jag har rest runt i en del gymnasieskolor på senaste tiden. Det
            är oerhört intressant att tala med ungdomarna och få höra deras
            syn på utbildningen och gymnasietiden. Jag har funnit mycket positiva
            studiemiljöer. Det finns egentligen stora möjligheter i dag att
            göra bra insatser. Men jag har också funnit motsatsen, tråkiga
            miljöer med skolleda som följd.
          </note>
          <note>
            Om jag nu inte ska framhålla just mitt hemlän
          </note>
          <note>
            Skaraborg, där jag har varit mest, ska jag visa på Lars
          </note>
          <note>
            Kaggskolan i Kalmar. Där är man mycket fokuserade på att skapa
            en god och trivsam arbetsmiljö, och alla elever har skrivit under
            något som man kallar skolans allemansrätt. Men i Jönköping skriver
            eleverna brev till kommunpolitikerna om stress, sömnsvårigheter,
            ångest, minskad tanke- och koncentrationsförmåga.
          </note>
          <note>
            De beklagar också lärarnas situation. Detta är tecken som vi
            måste ta på största allvar.
          </note>
          <note>
            Av Sveriges befolkning i åldrarna 25-64 år hade
          </note>
          <note>
            77 % minst gymnasieutbildning år 1999. Ett mönster som står sig
            i samtliga OECD-länder är att arbetslösheten nästan genomgående
            är högre bland lågutbildade än bland högutbildade. Mindre än 20
            % finns i dag verksamma inom industriell varuproduktion. Tillväxten
            av jobb kommer sannolikt att ske i tjänstesektorn.
          </note>
          <note>
            Det är dock tyvärr så att av alla dem som påbörjade sin gymnasieutbildning
            hösten 1995 hade endast
          </note>
          <note>
            78 % fullföljt utbildningen inom fyra år. Vi har alltså tappat
            22 %. Vår strävan måste vara att ge ungdomarna en gymnasieskolans
            allemansrätt. En gymnasieskola för alla måste också kunna fånga
            alla.
          </note>
          <note>
            Fru talman! För att skapa en intressant och attraktiv gymnasieskola
            är det viktigt att den är utformad så att eleverna uppfattar att
            den skiljer sig från grundskolan och markerar början på något
            nytt. Det behövs en tydligare identitet för gymnasieskolan och
            dess uppdrag.
          </note>
          <note>
            Gymnasieskolan kommer även i framtiden att ha en stor betydelse
            för att försörja en betydande del av arbetsmarknaden med nyutbildade
            ungdomar som efter avslutad utbildning går ut i arbetslivet. Andelen
            tjugoåringar som har uppnått grundläggande behörighet för studier
            vid universitet och högskolor har under de senaste åren minskat
            till 59 % genom att färre elever fullföljer gymnasieutbildningen.
            Fyra femtedelar av alla i en årskull som går ut gymnasiet uppnår
            i dag grundläggande behörighet för högskolan. De yrkesförberedande
            programmen har uppvärderats och jämställts med de studieförberedande
            programmen.
          </note>
          <note>
            Regeringens mål är att 50 % av en årskull ska börja i högskolan
            före 25 års ålder.
          </note>
          <note>
            Kristdemokraterna har i reservation 1, Rätt till utbildning i
            gymnasieskolan, angett följande: "Dagens regler hindrar den som
            påbörjat sina gymnasiestudier före 20 års ålder från att fullfölja
            dem efter ett längre studieuppehåll. Vi anser att en garanterad
            rättighet att fullfölja utbildningen på lika villkor upp till
            25 års ålder skulle öka möjligheten att få en godkänd gymnasieutbildning."
          </note>
          <note>
            Jag ställer mig givetvis bakom alla Kristdemokraternas reservationer,
            men för tids vinnande nöjer jag mig med att yrka bifall till reservation
            nr 4, punkt
          </note>
          <note>
            3.
          </note>
          <note>
            Vi anser inte att gymnasieskolan bör vara konstruerad med utgångspunkten
            att alla elever ska uppnå grundläggande behörighet för högskolestudier.
            Det är inte bra att alla studievägar blir "akademiserade".
          </note>
          <note>
            Därmed blir skolan en utslagningsmaskin för alla de ungdomar
            som inte vill eller orkar läsa mera teoretiska ämnen.
          </note>
          <note>
            Vid ett studiebesök på Tunaholmsgymnasiet i Tidaholm träffade
            jag entusiastiska elever som i stället för gymnasiebehörighet
            fick licens i svetsning - yrkesskickliga ungdomar vilkas kompetens
            senare intygades ytterligare av arbetsgivaren.
          </note>
          <note>
            Det finns inte högskoleplatser till alla ungdomar.
          </note>
          <note>
            Varför ska vi då av principskäl vilja att hela kollektivet ska
            vara lika och tvinga ungdomarna? Jag är medveten om att totalt
            4 674 gymnasieelever inte har betyget Godkänd i matematik A och
            att 63 076 elever har Godkänd. Det ämne som eleverna har svårast
            att klara är matematik. Här borde skolan kunna hjälpa fram de
            flesta till Godkänd, speciellt om eleven får större möjlighet
            att samtidigt delta i arbetslivet. Men jag ser inget självändamål
            i att tvinga fram högskolebehörighet.
          </note>
          <note>
            Vi kristdemokrater vill bygga upp en yrkeshögskola. Den gymnasieexamen
            som ska utformas kan mycket väl förberedas så att den kan leda
            till högskola, yrkeshögskola eller ut till arbetslivet. Den behöver
            inte alls se likadan ut för alla ungdomar.
          </note>
          <note>
            Flera branscher önskar dessutom ge ungdomarna ett fjärde år.
          </note>
          <note>
            Övergången från grundskola till gymnasieskola ser olika ut för
            olika grupper. Många elever klagar på att mycket av det som de
            möter första året i gymnasieskolan är en repetition av grundskolan.
            Många av eleverna på samhällsvetenskapsprogrammet upplever studierna
            i sin helhet som en förlängd grundskola.
          </note>
          <note>
            Andra ungdomar skulle helst valt bort gymnasieskolan om de haft
            tillgång till ett arbete.
          </note>
          <note>
            Men finns det arbetstillfällen för 15-16-åringar på dagens arbetsmarknad?
            Enligt en nyligen genomförd undersökning har endast 4 % av dem
            som anställts under tiden från januari 1999 till mitten av augusti
          </note>
          <note>
            2000 lägre utbildning än gymnasieskola.
          </note>
          <note>
            Vi anser att det bör införas ett modernt lärlingsprogram inom
            gymnasieskolans ram. Där ska skola och arbetsliv dela på ansvaret
            för utbildningen. Lärande i arbetslivet bör komma in redan den
            första terminen. En lärlingsutbildning kan naturligt leda vidare
            till en yrkeshögskola.
          </note>
          <note>
            Fru talman! I Sverige finns ca 1 miljon människor som är födda
            utomlands, motsvarande 10 %. Ytterligare 800 000, som själva är
            födda i Sverige, har minst en förälder som är född i något annat
            land. Närmare
          </note>
          <note>
            1,8 miljoner har således i dag helt eller delvis utländsk bakgrund.
            Huruvida eleverna lyckas i gymnasieskolan eller inte har olika
            förklaringar. Det finns skillnader mellan arbetskraftsinvandrare
            och flyktinginvandrare, mellan invandrare från olika kulturer
            och språkområden och givetvis skillnader när det gäller tiden
            i landet. Elever som invandrat i tonåren har fullföljt sina gymnasiestudier
            i mindre utsträckning än de som var tolv år gamla vid ankomsten
            till
          </note>
          <note>
            Sverige. Detta får givetvis genomslag också i vår statistik.
          </note>
          <note>
            Det är givetvis inte bra att det individuella programmet blivit
            det näst största i gymnasieskolan. Det är ett tecken på att nuvarande
            gymnasieskola inte lyckats. Om det individuella programmet ska
            begränsas i den framtida gymnasieskolan, måste mycket mer av individuella
            studievägar och individuella kontrakt genomföras inom de nationella
            programmen. Detta ställer krav på specialresurser. Samtidigt har
            kommunen ofta prioriterat resurserna till de individuella programmen
            högre, och de studieförberedande programmen har i gengäld fått
            ha mycket stora grupper av ekonomiska skäl.
          </note>
          <note>
            Det bästa vore att ta bort behörighetskravet att man ska ha betyget
            Godkänd i ämnena svenska, engelska och matte i nian för att kunna
            gå vidare till gymnasieskolan. Det vore bättre om ungdomarna kom
            in i gymnasieskolan på sitt medelbetyg. Högstadiet har blivit
            en "treämnesskola" för en grupp elever i dag. De arbetar stenhårt
            med dessa tre ämnen och försummar de andra ämnena.
          </note>
          <note>
            Fru talman! Jag ska sluta med ett viktigt ämne som i hög grad
            försvunnit från gymnasieskolan: historieämnet. Historia är inget
            kärnämne men finns som eget ämne inom 3 av de 17 programmen. Omkring
          </note>
          <note>
            40 % av eleverna i gymnasieskolan har ingen undervisning i historia
            alls eller endast inom ramen för ämnet samhällskunskap. För att
            få en helhetssyn och kunna sätta in utvecklingsskeden i ett sammanhang,
            utveckla demokratin och insikten om alla människors lika värde
            är historia så viktigt att det bör bli ett kärnämne.
          </note>
          <note>
            Kristdemokraterna för i reservationen fram ytterligare viktiga
            frågor som undervisning om sex och samlevnad, körkortsutbildning
            i gymnasieskolan, införandet av ämnesbetyg i stället för kursbetyg
            samt entreprenörskap och kontakter med forskningen inom skolans
            ram. Antalet betygssteg måste öka för att eleverna ska uppleva
            bättre motivation och rättvisa.
          </note>
          <note>
            Vi pekar i reservationen på behovet av att flera lektorat tillsätts
            inom gymnasieskolan.
          </note>
          <note type="speaker">
            Anf. 113 SOFIA JONSSON (c):
          </note>
          <note>
            Fru talman! Rätten till en bra gymnasieutbildning ska garanteras
            alla elever. Den nya gymnasieskolan ska, enligt vår uppfattning,
            kännetecknas av flexibilitet och elev- och individanpassning.
            Den ska ge en bra grund för alla inför framtida studier eller
            arbetsliv.
          </note>
          <note>
            De problem som gymnasieskolan brottas med i dag, med elever som
            går ut skolan utan att vara godkända i flera kärnämnen eller som
            hoppar av sin utbildning, löser vi inte med att riva upp dagens
            gymnasiereform och gå tillbaka till en reform som redan visat
            sig otillräcklig.
          </note>
          <note>
            Skälet till att gymnasieskolan förändrades var att den stelnat
            i sin form och inte förmådde att anpassa sitt utbildningsutbud
            till den faktiska efterfrågan på arbetsmarknaden. De tvååriga
            yrkesutbildningarna räckte helt enkelt inte till för de förändrade
            kompetenskrav som växte fram.
          </note>
          <note>
            Utifrån detta tycker vi att de grundläggande principerna för
            den nuvarande gymnasieskolan är bra.
          </note>
          <note>
            Men vi vill vidareutveckla gymnasiet och ytterligare anpassa
            skolan efter varje elevs förutsättningar och behov. Det handlar
            inte bara om högskolebehörighet.
          </note>
          <note>
            Det handlar om allas rätt till goda kunskaper.
          </note>
          <note>
            En vidareutveckling måste därför bygga på att vi ska ha en fortsatt
            hög ambitionsnivå för gymnasieskolan. Vi ska inte sänka kvaliteten.
            Vi ska anpassa gymnasieskolan efter varje elevs förutsättningar
            och behov. Vi ska inte sålla bort vissa elever utan ge dem en
            rimlig chans så att vi inte skapar några återvändsgränder.
          </note>
          <note>
            Fru talman! Goda och likvärdiga kunskaper innebär ju inte att
            varje elev ska nå kunskapsmålen på samma sätt. Tvärtom innebär
            krav på likvärdiga kunskaper att undervisningen måste ske på olika
            sätt. Det praktiska lärandet måste uppvärderas som ett sätt att
            nå kunskapsmålen i alla ämnen.
          </note>
          <note>
            Det är viktigt att individuella studieplaner upprättas för varje
            elev. Det ska finnas sådana i gymnasieskolan, men vi vet också
            att det är många elever -
          </note>
          <note>
            säkert flertalet - som inte får någon individuell studieplan.
            Planen ska upprättas av eleven och läraren gemensamt inför de
            kommande terminerna i skolan.
          </note>
          <note>
            Det är också viktigt att öppna fler vägar för elever att bli
            godkända i gymnasieutbildningen. Lärlingsutbildningen är en form
            där det praktiska lärandet kommer till sin rätt. Eleverna får
            en utbildning som förenar teori och praktik både i skolmiljö och
            i arbetslivet. Det är viktigt att skolan samverkar med det omgivande
            samhället och med arbetslivet. Uppläggningen av lärlingsutbildningen
            bör därför vara flexibel och anpassad efter rådande förhållanden.
            Det är också viktigt att kraven är utformade så att många lärlingsplatser
            kan skapas i de små och mindre företagen.
          </note>
          <note>
            Det är tråkigt att regeringen inte har tagit förslaget om lärlingsutbildning
            på allvar. Man har i stället valt att fortsätta att utreda det
            och att ha en försöksverksamhet som verkar pågå i all oändlighet.
            Om vi vill ha en bra lärlingsutbildning som ett alternativ måste
            vi också ge det bra förutsättningar. Vi har haft en möjlighet.
            Vi har haft en försöksverksamhet. Nu är det dags att ta ställning.
            Tycker vi att det här är en bra form? Vill vi att fler elever
            ska få möjligheten att gå en lärlingsutbildning? Hur tänker Socialdemokraterna
            agera? Hur tänker man sig framtiden? Ska vi fortsätta att ha en
            försöksverksamhet i all oändlighet, eller kan vi säga att vi inom
            något år kan göra verklighet av den ute på landets skolor?
          </note>
          <note>
            Vi förespråkar också en utbildningsgaranti som innebär att alla
            som påbörjat gymnasiestudier före 20
          </note>
          <note>
            års ålder ska ha en garanterad rättighet att komma tillbaka och
            fullfölja sin utbildning upp till en ålder av 25 år. Det ökar
            möjligheten för fler att bli godkända på gymnasieutbildningen
            samtidigt som man kan gå mellan arbetslivet och sin utbildning.
          </note>
          <note>
            Dagens betygssystem har redan diskuterats. Vi vet att det har
            utsatts för hård kritik - med rätta, tycker jag. Vi anser att
            betygssystemet behöver utvecklas.
          </note>
          <note>
            Det är viktigt att vi har kvar de målrelaterade betygen, men
            vi ser också gärna att man skulle kunna utveckla dem och ge betyg
            i fler steg. Vi säger också i reservationen att det kan vara aktuellt
            med skriftliga omdömen där man beskriver den enskilde elevens
            styrka i förhållande till kunskapsmålen.
          </note>
          <note>
            Till sist vill jag ta upp gymnasieexamen. Den är också ett viktigt
            steg för att kvalitetssäkra utbildningen i gymnasiet. En sådan
            examen bör vara internationellt gångbar. Det skulle vara ett starkt
            incitament för eleverna att anstränga sig att gå igenom gymnasiet
            och få en gymnasieexamen.
          </note>
          <note>
            Fru talman! För att undvika återställare och reformer vid skiftande
            majoritet behövs det en bred politisk överenskommelse om gymnasieskolan.
            Det går inte att hatta fram och tillbaka som vi har gjort de senaste
            åren. Ett år säger vi att vi ska förändra åt ett håll. Några år
            senare ska vi förändra åt ett annat.
          </note>
          <note>
            Det måste bli lugn och ro i gymnasieskolan. Det måste finnas
            möjlighet för lärarna och eleverna som arbetar där att veta vilka
            riktlinjer som gäller. Jag hoppas att gymnasieutredningen, som
            nu också tar ett helhetsgrepp om många frågor, kommer med en bra
            grund till goda förutsättningar ute på alla skolor.
          </note>
          <note>
            Fru talman! Jag vill yrka bifall till reservation 1
          </note>
          <note>
            under punkt 1.
          </note>
          <note type="speaker">
            Anf. 114 ULF NILSSON (fp):
          </note>
          <note>
            Fru talman! Under de senaste åren har skolan verkligen stått
            i fokus för debatten, inte minst gymnasieskolan som vi diskuterar
            i dag. Samma frågor har kommit upp gång på gång. De många avhoppen
            från gymnasieskolan, alla som går vidare utan godkänt i grundskolan,
            mobbning, lärarbrist och mycket mera har kommit igen många gånger.
          </note>
          <note>
            Jag som tillhör dem som verkligen vill ha förändringar i skolan
            får ofta höra att jag svartmålar. Det är inte sant. Jag eller
            Folkpartiet påstår inte att allt är dåligt i skolan. Men vi säger
            att det är för mycket som är dåligt.
          </note>
          <note>
            Vi kan tyvärr konstatera att alltför många lämnar skolan utan
            att ha klarat sin utbildning. Det är ändå omkring 40 % av landets
            20-åringar som inte når upp till grundskolans mål. Antalet elever
            som får slutbetyg fortsätter att sjunka. Den s.k. gymnasieskolan
            för alla är på väg att bli en gymnasieskola för hälften.
          </note>
          <note>
            Jag tycker visserligen inte att man kan begära att regeringen
            omedelbart ska rätta till problemen i skolan, men jag tycker att
            man kan begära att regeringen ska börja arbeta med förslag för
            att rätta till det som uppenbart är fel. Jag tycker också att
            regeringen till sist skulle kunna överge de ideologiska låsningar
            som ligger långt tillbaka i socialdemokratisk politik.
          </note>
          <note>
            Folkpartiet upprepar i det här betänkandet ett antal motionsyrkanden
            som regeringspartiet hittills avstyrkt: Satsa på en kunskapsskola!
            Slussa inte elever vidare utan tillräckliga kunskaper! För att
            börja gymnasiet ska man vara godkänd i basämnena. Stödet ska sättas
            in tidigt i grundskolan.
          </note>
          <note>
            Jag tror att det finns två huvudorsaker till att så många misslyckas
            i gymnasieskolan. För det första klarar grundskolan inte kunskapsmålen.
            För det andra tillåter inte gymnasieskolan eleverna att studera
            tillräckligt mycket efter sin egen intresseinriktning.
          </note>
          <note>
            I dag lägger inte grundskolan grunden. I stället får elever börja
            på det individuella programmet i gymnasieskolan. Där ska de repetera
            grundskolan i t.ex.
          </note>
          <note>
            svenska och matte. Samtidigt läser de andra gymnasiekurser, i
            samhällskunskap eller andra ämnen. Det är klart att det är svårt
            att klara sig om man inte kan räkna eller om man inte förstår
            språket i läroböckerna. Det är heller inte många av eleverna på
            detta s.k.
          </note>
          <note>
            individuella program som klarar av att uppnå en gymnasiekompetens.
          </note>
          <note>
            Därför föreslår Folkpartiet att det individuella programmet avskaffas.
            I stället ska resurserna föras över till grundskolan för att sätta
            in speciallärare och för att hjälpa elever med fler undervisningstimmar
            och även, i vissa fall, med ett extra år i grundskolan.
          </note>
          <note>
            En arbetsgrupp på Skolverket har tvärtom föreslagit att kravet
            på godkända grundskolebetyg ska slopas för antagning till gymnasieskolan.
            Det skulle vara ett svek mot de elever som behöver stöd. Ännu
            fler än i dag skulle då skickas vidare utan tillräckliga kunskaper.
            Hur det går med detta förslag och med andra förslag får vi veta
            först någon gång i december, eftersom två kommittéer ska komma
            med de här förslagen senare i höst.
          </note>
          <note>
            Fru talman! Själva grundtanken att alla elever ska läsa samma
            sak under en så stor del av studietiden är feltänkt. En liberal
            grundtanke är att alla begåvningar och intressen ska bli respekterade,
            men i dagens gymnasieskola kan i synnerhet elever med praktisk
            inriktning alltför ofta känna sig misslyckade. Det är ju framför
            allt de högskoleförberedande kurserna som räknas.
          </note>
          <note>
            Det måste bli möjligt för elever i Sverige att välja mellan en
            mer studieinriktad utbildning och en mer yrkesinriktad. Därför
            föreslår Folkpartiet att det utvecklas ett lärlingssystem där
            skolan och arbetslivet ansvarar för halva tiden var. Den utbildningen
            ska kunna avslutas med en lärlingsexamen.
          </note>
          <note>
            Vid sidan om lärlingsutbildningen ska det också finnas en yrkesutbildning
            på gymnasiet, och det ska bli möjligt att avlägga en yrkesexamen.
            Folkpartiet tycker naturligtvis att eleverna på dessa yrkesutbildningar
            ska läsa svenska, engelska, matte och andra kärnämnen, men kurserna
            behöver inte se likadana ut.
          </note>
          <note>
            På tal om kärnämnen är det glädjande att flera partier är överens
            om att stärka historieämnet i gymnasieskolan. Jag har uppfattningen
            att en historisk förståelse och historiska kunskaper behövs för
            en mängd ställningstaganden som vi behöver göra i det moderna
            samhället. Det kan handla om etiska ställningstaganden, miljöfrågor,
            teknik, ekonomi osv. En människa som lever utan historisk förståelse
            är ungefär som en människa som lever utan minne. Därför behöver
            historia bli ett kärnämne i gymnasieskolan.
          </note>
          <note>
            Jag har hört att både Vänsterpartiet och Kristdemokraterna stöder
            det förslaget. Däremot förstod jag av Kalle Larssons inlägg inte
            riktigt vad han hade emot informationskampanjer och upplysning
            för ungdomar om förintelsen eller om andra diktaturers brott under
            1900-talet. Min övertygelse är att med mer historia i skolan kommer
            invandrarfientlighet och andra extrema ideologier att minska bland
            ungdomar.
          </note>
          <note>
            Fru talman! En lärlings- eller yrkesexamen skulle visa att också
            yrkesinriktat intresse är värt något i skolans ögon. Sverige är
            ju ett undantagsland i Europa genom att inte ha någon examen i
            gymnasiet. Det gäller också för dem som är studieinriktade. Naturligtvis
            borde det också i Sverige finnas en examen som ger besked om att
            studenten har kunskaper för att gå vidare till högskolan. Sverige
            behöver helt enkelt en studentexamen som är jämförbar med examina
            utomlands.
          </note>
          <note>
            Förr i världen - fram till för 40-50 år sedan - var
          </note>
          <note>
            Socialdemokraterna med på mycket av den liberala visionen om
            att alla skulle få möjlighet till högre utbildning, något som
            på den tiden var förbehållet de rikare samhällsgrupperna. Ofta
            fördes denna kamp i konflikt med den dåvarande högern. Men sedan,
            någon gång på 1960-talet, slog Socialdemokraterna in på en annan
            väg. I stället för att som tidigare kämpa för att öppna högre
            utbildningar för alla började man göra utbildningarna mer likformiga
            och mer utslätade. I stället för att t.ex. modernisera den studentexamen
            som fanns och ge alla som ville möjlighet att klara sin studentexamen,
            avskaffade Socialdemokraterna studentexamen. I stället för att
            ställa höga kunskapskrav på alla sänkte man kunskapskraven, avskaffade
            betyget godkänt och införde det gamla 1-5-
          </note>
          <note>
            betygssystemet.
          </note>
          <note>
            Som vi märker av alla förslag som har diskuterats på socialdemokratiskt
            håll de sensate åren fortsätter dagens socialdemokratiska utbildningspolitik
            den här traditionen.
          </note>
          <note>
            Fru talman! Folkpartiets förslag för skolan har en tydlig inriktning
            mot en kunskapsskola som sätter höga mål men som samtidigt låter
            elever utvecklas i sin egen takt och efter sin intresseinriktning.
            Däremot kan jag inte se att Socialdemokraterna på allvar har presenterat
            några förslag som skulle kunna vända utvecklingen i skolan.
          </note>
          <note>
            De mest kända förslagen som under de senaste tre åren har kommit
            från antingen regeringen eller dess myndigheter handlar om sådant
            som inte alls innebär lösningar på gymnasieskolans stora problem.
            Ett förslag handlar om ett nytt blandämne med samhällskunskap,
            religion, lite historia, etik, moral och medier. Ett annat förslag
            handlar om handlar om att avskaffa kravet på godkänt i basämnena
            för att komma in på gymnasiet. Skolverket har presenterat skrivelser
            om att skolan är för kunskapsinriktad och att betygsgränserna
            på de nationella proven ska tas bort. En annan socialdemokratisk
            utredare har föreslagit att målen i läroplanen ska tas bort, dvs.
            de mål som ska uppnås och som går att utvärdera. Den socialdemokratiska
            partikongressen har fattat några svårtolkade beslut om att det
            nuvarande betygssystemet ska avskaffas.
          </note>
          <note>
            Alla de här diskussionerna om konstiga förslag visar att Socialdemokraterna,
            påhejade av Vänsterpartiet, är helt låsta i den här gamla politiken.
            Den röda tråden är rädsla för betyg och utvärdering och skepsis
            mot tydliga kunskapskrav.
          </note>
          <note>
            För liberal skolpolitik är visionen om framtidens kunskapsskola
            mycket levande. Framtidens skola ska välkomna alla och erbjuda
            många olika valmöjligheter, men den ska också ställa tydliga kunskapskrav
            och krav på att självklara regler i skolan ska följas.
          </note>
          <note>
            Skolans uppgift, och gymnasieskolans uppgift, är att öppna nya
            vägar och nya möjligheter för människor och att låta människor
            växa.
          </note>
          <note>
            Jag avlutar med att yrka bifall till Folkpartiets reservation
            3 under punkt 2.
          </note>
          <note type="speaker">
            Anf. 115 KALLE LARSSON (v) replik:
          </note>
          <note>
            Fru talman! När man lyssnar på Ulf Nilsson uppstår en fråga tydligare
            än någon annan: Var ska man börja någonstans?
          </note>
          <note>
            Det saknar i och för sig inte tydlighet. Det är en mängd förslag,
            och många av dem drar i samma riktning: mot en skola med ökade
            krav på detaljkunskaper som lätt kan mätas. Det är en skola som
            skulle öka stressen för så många av de elever som egentligen behöver
            något helt annat, nämligen lugn och ro och helhetssyn i undervisningen.
          </note>
          <note>
            Nej, jag tror att jag den här gången ska vara lite trevligare
            än så och bara be Ulf Nilsson att förklara folkpartiets ståndpunkt
            i en fråga som jag också nämnde i mitt huvudanförande. Det handlar
            om hur man ser på makten över skolan. I Folkpartiets motion skriver
            man att "elevstyrda skolor riskerar att urholka rektors och lärares
            ansvar och status". Jag tänkte be
          </note>
          <note>
            Ulf Nilsson förklara lite tydligare vad han menar med detta.
            Hur har ni tänkt?
          </note>
          <note type="speaker">
            Anf. 116 ULF NILSSON (fp) replik:
          </note>
          <note>
            Fru talman! Kalle Larsson frågar var man ska börja. Vi skulle
            nog kunna göra en väldigt lång lista på skillnader mellan Vänsterpartiet
            och Folkpartiet när det gäller skolpolitiken.
          </note>
          <note>
            Sammanfattningsvis kan jag säga: Att ställa höga kunskapskrav
            i skolan är faktiskt att bry sig om eleverna. Det är att engagera
            sig i eleverna. Att ställa höga kunskapskrav på alla är framför
            allt att bry sig om de elever som kanske inte alltid har det stöd
            hemifrån som de borde ha. Då ska skolan ge dem den nya möjligheten.
            Det är en sådan skola Folkpartiet står för.
          </note>
          <note>
            När det gäller lärare och elevstyrda skolor är tyvärr den försöksverksamhet
            som nu pågår väldigt oklart formulerad. Man talar om elevmajoritet
            som ska kunna fatta beslut i en mängd frågor. Jag är själv väldigt
            positiv till olika typer av verksamhet med elev- och föräldrastyrelse
            i skolan.
          </note>
          <note>
            Men vad man inte har gjort klart i dagens försöksverksamhet är
            vilka som har ansvar för de pedagogiska besluten i skolan, vilka
            som har ansvar för att anställa personal i skolan, och vilka som
            har ansvar för miljonsatsningar på ombyggnad och tillbyggnad av
            skolan. Jag tycker att det är självklart att det är de professionella
            som ska ha det avgörande ansvaret när det gäller att fatta beslut
            om saker och ting som rör den rena undervisningen. Detta tycker
            jag är lika självklart som att det ska vara ekonomiskt ansvariga
            personer som tar ansvar för ekonomiska beslut. Och jag tror egentligen
            inte att Kalle Larsson heller skulle vilja lämna över detta ansvar
            med stora konsekvenser till 16-17-åriga omyndiga personer.
          </note>
          <note type="speaker">
            Anf. 117 KALLE LARSSON (v) replik:
          </note>
          <note>
            Fru talman! Min invändning gällde inte alls att man i skolan
            ska ställa höga kunskapskrav. Det är någonting som Vänsterpartiet
            ställer upp på. Det som vi invänder mot är att det som man i Folkpartiets
            skola skulle lära sig kommer att vara glömt nästa vecka eller
            till hösten. Vår uppfattning är att den kunskap som man får i
            skolan gärna får finnas kvar under en lite längre tid än en mandatperiod,
            kanske rent av hela livet. Det är därför som vi talar om att man
            ska lära för livet och inte för betygen i sig.
          </note>
          <note>
            Sedan är Ulf Nilsson förstås mycket väl medveten om att vi inte
            talar om en kravlös skola, utan en betygsfri skola som den vi
            förespråkar skulle ställa t.o.m. högre krav på såväl lärare som
            elever. Jag säger inte att vår väg är enkel. Men jag tror att
            det är den enda som är framgångsrik om man vill skapa en helhetssyn
            i undervisningen och ge eleverna möjlighet att utvecklas till
            kritiskt självständiga människor fullt ut.
          </note>
          <note>
            Jag får något slags förklaring till denna formulering, men ändå
            inte. Om jag får hjälpa Ulf Nilsson på traven lite grann finns
            det två möjliga förklaringar som jag ser det till att man har
            skrivit att elevstyrda skolor riskerar att urholka rektors och
            lärares ansvar och status. Den första skulle vara att man misstror
            elevernas seriositet generellt sett. De klarar inte av detta helt
            enkelt. Men jag hör på Ulf Nilsson att han inte menar det. Jag
            uppfattar att han personligen är positiv till elevstyrda skolor,
            och han säger att det bara är vissa saker som de inte får fatta
            beslut om.
          </note>
          <note>
            Men den formulering som jag invände mot handlar ju inte om vad
            man ska fatta beslut om var utan om att man just urholkar rektors
            och lärares ansvar och status.
          </note>
          <note>
            Jag undrar om Folkpartiet möjligen har insett att frågan om makten
            över skolan är just en fråga om makt också och att om någon får
            mer makt så får några andra möjligen lite mindre makt och kanske
            t.o.m. lite mindre status. Om skolan blev elevstyrd skulle den
            bli mer av ett samarbete än av att läraren med hela armen pekade
            likt en militär på vilken kunskap som man skulle uppnå på kortast
            möjliga tid.
          </note>
          <note type="speaker">
            Anf. 118 ULF NILSSON (fp) replik:
          </note>
          <note>
            Fru talman! Jag hoppas att Kalle Larsson vid ett annat repliktillfälle
            får tillfälle att utveckla varifrån han har fått de uppgifter
            som han framförde i sin inledande beskrivning av vilka detaljkunskaper
            som man skulle lära sig i Folkpartiets skola. Jag och Folkpartiet
            ställer oss naturligtvis bakom en skola där man premierar förståelse
            och möjlighet att gå vidare i kunskaperna och där man inte premierar
            utantillkunskaper.
          </note>
          <note>
            Betyg är ett bra utvärderingsinstrument. De utvärderar lärarnas
            insatser, elevernas insatser och skolans insatser. Men de behöver
            ju inte sättas bara på utantillkunskaper, utan de ska sättas på
            helheten.
          </note>
          <note>
            När det gäller elevstyrda skolor behöver man inte komplicera
            det så mycket. Mitt enkla budskap är att det måste finnas ett
            avgörande ansvar för professionella beslut i skolan. Detta ansvar
            ska lärare och elever ha. Om man tänker på konsekvenserna av en
            elevstyrd skola i juridisk mening undrar jag om ens
          </note>
          <note>
            Kalle Larsson skulle tycka att en majoritet av elever skulle
            sitta och avgöra om ett visst antal specialpedagoger ska anställas
            på skolan eller inte och om man ska bygga om idrottssalen för
            20 miljoner eller inte, osv. Det är ett ansvar som vi inte kan
            lägga på eleverna. Däremot ska eleverna vara med i planeringen
            av sitt arbete, i diskussionen om hur man ska arbeta med olika
            moment. Det är väldigt viktigt. Men det professionella ansvaret
            måste någon professionell våga ta.
          </note>
          <note type="speaker">
            Anf. 119 GUNNAR GOUDE (mp):
          </note>
          <note>
            Fru talman! Miljöpartiet de gröna anser att gymnasieskolan ska
            vara en skola för alla där ungdomar med olika förutsättningar
            och intressen från olika miljöer, kulturer och religionsinriktningar
            får möjligheter till en bra utveckling och förberedelse inför
            vuxenlivet. Gymnasieskolan ska ge varje elev en bra baskunskap
            i kärnämnena och därutöver vara yrkesförberedande för såväl praktiska
            som mer teoretiskt orienterade yrken. För vissa praktiska yrken
            ska gymnasiet dessutom erbjuda en yrkesutbildning av mer omfattande
            karaktär, fullständig eller förberedande beroende på yrkets art.
          </note>
          <note>
            Gymnasietiden infaller normalt under en period av människans
            liv då han eller hon tar det första steget in i vuxenlivet och
            dessutom är särskilt öppen för upplevelser av konst, litteratur
            och musik och fördjupar de sociala relationerna. Kamratskap och
            kärlek prövas och formas, och de stora livsfilosofiska frågorna
            ställs, diskuteras och pockar på svar. Det är därför speciellt
            viktigt att gymnasiet utformas så att det också kan ge ett bra
            stöd för denna viktiga fas i en människas utveckling. Det kräver
            tid och utrymme för en rad aktiviteter utöver det rena kunskapsinhämtandet.
          </note>
          <note>
            Gymnasieskolan ska ge generösa möjligheter för ungdomar att pröva,
            lyckas men också misslyckas.
          </note>
          <note>
            Goda vuxenkontakter behövs i skolan för allt detta.
          </note>
          <note>
            Och eleverna ska i praktisk verklighet få erfara värdet av genuint
            intresse, samverkan och hjälpsamhet.
          </note>
          <note>
            I gymnasiet ska således kunskapsinhämtandet gå hand i hand med
            utvecklingen av sociala och estetiska sidor av hela personligheten.
            Här läggs alltså grunden för möjligheterna till ett vuxenliv med
            hög livskvalitet som yrkesverksam samhällsmedborgare men också
            som kamrat i vänkretsen, som förälder, som aktiv i olika föreningar
            och i andra av samhällets verksamheter. Vi vill i detta perspektiv
            se en gymnasieskola med en bredare syn på kunskaper.
          </note>
          <note>
            Omställningen av gymnasieskolan till det som vi nu länge har
            kallat det nya gymnasiet är inte fullt genomförd. Det återstår
            två stora problem att lösa.
          </note>
          <note>
            Det ena hittar vi på de yrkesförberedande programmen där det
            går många elever som inte har intresse för studier i de kärnämnen
            som man ska läsa på dessa program. Gymnasiet lyckas inte fånga
            deras intresse.
          </note>
          <note>
            Och många elever är trötta på skolan. Infärgningen av kärnämnena
            måste gå längre. Det var tydligt uttalat att man i det nya gymnasiet
            skulle lägga stor vikt vid infärgningen av kärnämnena så att innehållet
            och formen för undervisningen skulle vara anpassad till det program
            och den inriktning som eleven gick på.
          </note>
          <note>
            Men där har man inte kommit alls så långt som skulle ha varit
            önskvärt. Det gäller alltså att anpassa svenska, engelska, matematik,
            osv. så att de passar för de olika programmen.
          </note>
          <note>
            Det andra stora problemet ser vi på de mera teoretiskt inriktade
            programmen, de som är en direkt förberedelse för fortsatta högskolestudier.
            Där ska man alltså läsa för att få tillräckligt bra betyg för
            att sedan komma in på någon av de attraktiva högskoleutbildningarna.
            Där råder hets och stress och en alltför stor arbetsbörda för
            att man ska klara av att få de betyg som krävs.
          </note>
          <note>
            Betygen är alltså ett av kärnproblemen, och det skulle jag vilja
            säga något särskilt om. Att betygsättningen dominerar skolarbetet
            i gymnasiet innebär att elevernas inställning fokuseras på konkurrens
            där vi i stället skulle vilja se en större uppmärksamhet på samverkan
            och hjälpsamhet mellan eleverna. Betygssystemet är ett system
            som pressar individen att högprestera. Och för många elever handlar
            det om att ligga i topp eller något över den gräns som man med
            en normal arbetsinsats kan klara av med de förutsättningar och
            intressen som man har.
          </note>
          <note>
            Betygssystemet i skolan skulle kunna jämföras med det gamla ackordssystemet
            som tillämpades förr i tiden på många arbetsplatser. Dessutom
            är det något värre än det gamla ackordssystemet därför att det
            är utformat så att varje individ snarare hetsas att driva upp
            ackordskraven - samma hets, stress och utslitning som i ackordsjobben.
          </note>
          <note>
            Ackordsjobben är dessbättre borta numera. Men i skolan tolererar
            vi systemet. Dessutom får man inte ens lön i form av pengar i
            skolan. Man får fiktiva pengar i form av ett papper med betyg
            med ett löfte om att det ska leda vidare och öppna nya portar,
            löften som är mycket osäkra. Vi vet att betygen är ganska slumpmässiga
            och dessutom dåliga prediktorer både av studieframgång och av
            yrkesframgång. Som pedagogiskt hjälpmedel är betygen som bekant
            snarast ett hinder. Att lära för betyg ger sämre resultat än att
            lära av intresse för ämnet.
          </note>
          <note>
            Nu har vi inget annat parti än Vänsterpartiet med oss i den här
            frågan. Vi vet inte om vi kan vända oss till fackföreningarna
            eller LO så att de med sina erfarenheter av ackordsjobbets fasor
            kan höja en röst för att hjälpa till att få bort eländet med betygshetsen
            i skolan. Miljöpartiet vill alltså ta bort de graderade betygen
            i gymnasieskolan och få en skola som är inriktad på studier av
            intresse för ämnet och anpassad efter de enskilda elevernas förutsättningar
            och intresse.
          </note>
          <note>
            Dessutom vill vi ha en gymnasieskola med ökat elevinflytande,
            fler vuxna i skolan och en individualiserad undervisning. Infärgningen
            av kärnämnena är viktig, och vi vill ha en mycket bättre balans
            mellan de olika kunskapsområdena i gymnasieskolan. Det ligger
            för stor tyngdpunkt nu på rent kunskapsinhämtande i kärnämnena.
          </note>
          <note>
            Det här programmet finns redovisat i vår motion.
          </note>
          <note>
            Jag skulle vilja yrka bifall till reservation nr 6 under punkt
            6 som rör innehållet i den motionen. Där tar vi också upp en mängd
            detaljer som jag inte tänker gå närmare in på. Centern och Folkpartiet
            har tagit upp kravet på lärlingsutbildning. Det är ett gammalt
            krav från Miljöpartiet också. Vi delar Vänsterpartiets syn på
            betydelsen av att vi får kostfrågan ordnad på gymnasiet precis
            som vi har i grundskolan, så att vi får näringsriktig och bra
            mat, ekologiska basvaror, även till gymnasieeleverna. Betydelsen
            av idrott och motion betonas.
          </note>
          <note>
            Historieämnet kommer vi till så småningom. Det ska bli en intressant
            diskussion. Där tror jag att vi skulle kunna få ett bra exempel
            på ett ämne som är som gjort för infärgning, alltså att man inte
            inför historieämnet som ytterligare ett kärnämne som man ska ägna
            speciella kunskapsstudier utan får in historieämnet i de andra
            ämnena, inte minst i de yrkesinriktade programmen. Går man fordonsteknik
            kan man också få lära sig väldigt mycket historia om fordonens
            utveckling, kommunikation, hur man reste och träffade varandra
            förr i världen osv. Varje ämne har sin historia. Naturligtvis
            görs ämnet intressant för dem som har valt att läsa det om man
            får ett perspektiv bakåt i tiden så att man förstår allt det som
            har hänt fram till nutiden. Historieämnet har en given plats.
            Jag tror att det är ett pedagogiskt viktigt instrument, förutom
            att det är värdefullt att varje individ kan placera in sig själv
            i ett historiskt sammanhang.
          </note>
          <note>
            Anf. 120 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Jag reagerar på Gunnar Goudes åsikt vad gäller betygen.
            Vi kristdemokrater arbetar efter subsidiaritetsprincipen. Det
            innebär att den enskilda, familjen m.fl. ska kunna fatta beslut
            och att samhället sedan högre upp i hierarkin ska ge stöd där
            det behövs.
          </note>
          <note>
            Nu vill ju eleverna ha betyg. Då går Gunnar Goude ifrån principen
            vad ungdomarna vill. De vill ha bekräftelse, de vill förstå varför,
            de vill kunna söka vidare. Vilket sorteringsinstrument ska Gunnar
            Goude använda för t.ex. sökande till gymnasieskolan, till olika
            grenar inom gymnasieskolan eller till olika valmöjligheter när
            det ändock finns en begränsning av resurser, platser och lärare.
            Eleverna tror inte på lottning. De vill veta varför.
          </note>
          <note type="speaker">
            Anf. 121 GUNNAR GOUDE (mp) replik:
          </note>
          <note>
            Fru talman! Vi är alltså för ökat elevinflytande, så jag uppskattar
            att man frågar eleverna vad de tycker.
          </note>
          <note>
            Men jag tror att frågan får lov att formuleras rätt noggrant.
            Frågar man elevorganisationerna förstår man att de är lite mer
            tveksamma. De har väl ögonen öppna för möjligheterna att bli av
            med betygen.
          </note>
          <note>
            Den vidgade synen måste naturligtvis inkludera ett helt nytt
            antagningssystem för högre studier. Så länge det inte finns förstår
            man att eleverna inte vill ta bort betygen. Det viktiga är naturligtvis
            att vi får arbeta fram ett bra antagningssystem för högskolestudierna
            så att eleverna känner på sig att de får en rättvis bedömning
            av sina möjligheter att följa de studierna. Då kanske det är lättare
            att ta ställning till om betygen ska bort eller inte. Jag tror
            faktiskt att eleverna om de får frågan om betygen är en bidragande
            orsak till hetsen i skolan skulle svara entydigt ja.
          </note>
          <note>
            Den undersökning som nämndes tycker jag är intressant som idé,
            men man får nog vara lite försiktig med att tolka resultatet av
            den. Det bör väl finnas några lite bättre argument än att man
            hänvisar till en elevundersökning. Betygen är ju dåliga som mätinstrument
            och inget bra pedagogiskt instrument. Det kanske vi kan vara överens
            om. Inte ens Ulla-Britt
          </note>
          <note>
            Hagström vill väl införa ackordsjobben på något annat ställe
            än i skolorna, gissar jag.
          </note>
          <note>
            Anf. 122 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! I vissa delar kan jag hålla med Gunnar Goude, just
            vad gäller stressen. Vi kristdemokrater vill införa ämnesbetyg
            i stället för kursbetyg.
          </note>
          <note>
            Men vi har ju målrelaterade betyg. Det är mycket pedagogiskt
            uppbyggt. Det har verkligen lett till en pedagogisk diskussion
            lärare emellan för att se över kriterierna. Jag tror att den diskussionen
            har lett till att lärarna har börjat samverka på ett sätt som
            man inte tidigare har gjort. Det är av godo för eleverna.
          </note>
          <note>
            Jag undrar då: Vad har Gunnar Goude gått ut med för andra förslag?
            Om inte Gunnar Goude tror på att eleverna vill ha kvar betygen,
            vad har de fått att jämföra med från Miljöpartiets sida för att
            kunna ta ställning till vad som i så fall skulle vara bättre?
          </note>
          <note type="speaker">
            Anf. 123 GUNNAR GOUDE (mp) replik:
          </note>
          <note>
            Fru talman! Jag tänker inte gå in på betygskriterierna, som jag
            anser vara ganska dåliga och vaga i strukturen. Det är klart att
            det leder till att lärarna måste diskutera kriterierna. Det är
            väldiga diskussioner för att försöka tolka kriterierna. Det finns
            väl här som i alla sammanhang goda spin-off-effekter även av dåliga
            förslag.
          </note>
          <note>
            Men när det gäller alternativen är de framför allt att vi får
            ett bra antagningssystem. Högskoleverket har tittat närmare på
            det här och fördjupat sig lite i ämnet. Man har kommit fram till
            att betygen inte är något bra urvalsinstrument för antagning till
            högskolestudier. Man har börjat en försöksverksamhet där man tar
            fram olika exempel på antagningsinstrument och försöker pröva
            dem. Det är ett positivt sätt att arbeta med frågan.
          </note>
          <note>
            Vi kan också ställa upp på en försöksverksamhet, har vi sagt,
            där man på försök avskaffar betyg i en viss region. Det är inte
            alldeles lätt att genomföra.
          </note>
          <note>
            Och hur det ska se ut i detalj har jag inte tittat närmare på.
            Men vi är naturligtvis öppna för alla möjliga sätt att gå till
            väga när man tar bort betygen. Det krävs en utredning för att
            man ska göra det på ett bra sätt, så att det inte drabbar eleverna
            negativt, helt klart.
          </note>
          <note type="speaker">
            Anf. 124 AGNETA LUNDBERG (s):
          </note>
          <note>
            Fru talman! Jag vill börja med att yrka bifall till förslaget
            i utbildningsutskottets betänkande nr 9 och avslag på samtliga
            motioner.
          </note>
          <note>
            I betänkandet behandlas 115 motionsyrkanden från allmänna motionstiden
            2001 om olika gymnasiefrågor. Det visar på ett väldigt stort intresse
            för skolfrågorna och för gymnasieskolorna i synnerhet. Yrkandena
            gäller övergripande frågor om rätt till gymnasieutbildning i gymnasieskolan,
            kärnämnen, högskolebehörighet som mål för gymnasieutbildning,
            villkor för antagning m.m. Vidare handlar det om betyg, gymnasieexamen,
            lärlingsutbildning, entreprenad, elevinflytande, vissa ämnesområden
            osv.
          </note>
          <note>
            Utskottsmajoriteten föreslår att riksdagen avslår samtliga yrkanden,
            i flertalet fall med hänvisning till pågående utredningsarbete
            i Gymnasiekommittén
          </note>
          <note>
            2000 och Skollagskommittén.
          </note>
          <note>
            Gymnasiekommittén 2000 arbetar sedan våren
          </note>
          <note>
            2000 med uppdraget att utreda och lämna förslag till en framtida
            utformning av gymnasieskolans studievägsutbud. Genom ett tilläggsdirektiv
            år 2001 fick kommittén i uppdrag att lämna förslag bl.a. om hur
            ett ökat inslag av lärande i arbetslivet i gymnasieskolan bör
            utformas, hur en förändrad utformning av vissa kärnämneskurser
            bör se ut och förslag till ett ämnesbetygssystem. Kommittén ska
            också pröva förutsättningarna för att en gymnasieexamen ska kunna
            införas. Kommittén ska lämna sitt utredningsförslag den 16 december
            2002.
          </note>
          <note>
            Jag har hört flera av talarna bekräfta att vi är överens om att
            vi bör se över gymnasieskolan. Men samtidigt har vissa tyckt att
            vi kanske gömmer gymnasieskolans frågor så att vi slipper ta den
            debatten i valrörelsen. Jag och mina kamrater är beredda att ta
            den debatten i valrörelsen, men jag tänker inte skämmas för att
            jag seriöst behandlar gymnasiefrågorna och tar den tid som krävs
            för att göra ett bra jobb. Det är förödande om vi går för snabbt
            fram och inte hinner förankra och, inte minst, ta del av remissomgången
            som alltid följer på en utredning. Det vore förödande, och det
            platsar inte i en demokrati.
          </note>
          <note>
            Utifrån vad jag tidigare har redovisat tänker jag beröra enbart
            några frågeställningar.
          </note>
          <note>
            När det gäller ambitionsnivån i gymnasieutbildningen vill jag
            understryka Socialdemokraternas tidigare och nuvarande ståndpunkt
            att det ska vara minst en treårig gymnasieskola. Eftersom tiden
            inte är någon värdemätare är det viktigt att fastslå en ambitionsnivå
            vad gäller uppnådd kunskap. Jag vill markera att den nivån inte
            ska sänkas. Förutom kunskap ska gymnasieskolan också bidra till
            elevernas personliga utveckling och lägga grunden till en lust
            till ett livslångt lärande.
          </note>
          <note>
            Motiven för arbetarrörelsens engagemang är givetvis att kunskapen
            ger människor frihet att göra sina egna livsval. Kunskapen öppnar
            nya vägar att delta i samhällsdebatten - i demokratin. Kunskap
            ger självförtroende och inre styrka. Framför allt: Kunskap ger
            makt. Därför blir också kunskapen och utbildningen en viktig del
            av jämlikhetspolitiken.
          </note>
          <note>
            Jag vill se en levande demokrati med ett bildat folk. För att
            uppnå detta kan man inte sortera bort vissa elever utifrån möjligheten
            att nå kunskapsmålen.
          </note>
          <note>
            Att räkna med alla är en mycket stor utmaning och kräver resurser
            både i form av olika personal men också utvecklade metoder och
            arbetssätt. Resurser för elever i behov av särskilt stöd krävs
            i utökad utsträckning i gymnasieskolan.
          </note>
          <note>
            En viktig faktor för att höja kvaliteten på undervisningen är
            att på olika sätt arbeta för att elever får påverka och ta ansvar
            för sina studier. En annan viktig fråga är att noga undersöka
            varför elever uteblir från undervisning. Det kan vara många olika
            skäl, men med kunskap om varför och därefter vidtagna åtgärder
            kan denna frånvaro minska och intresset för undervisning öka.
          </note>
          <note>
            En fråga som jag har funderat mycket på är problemet med att
            grundskolan har förvandlats till en treämnesskola för elever som
            man bedömer kommer att ha svårigheter att bli godkända i matematik,
            svenska och engelska och därmed bli behöriga till ett nationellt
            program. Tanken var ju att höja kraven för att ge bättre förutsättningar
            för vidare gymnasiestudier. Effekten av att eleverna inte får
            läsa de andra ämnena har minskat möjligheterna att klara gymnasiestudierna.
            De olika ämnena hör ihop, och de är viktiga på var sitt sätt.
            Det är viktigt att vi kommer till rätta med problemet.
          </note>
          <note>
            Det är viktigt och riktigt att vi ska oroa oss och försöka komma
            till rätta med att ca 10 % av eleverna lämnar grundskolan utan
            att vara behöriga till ett nationellt program.
          </note>
          <note>
            Jag kan inte låta bli att göra en historisk återblick som en
            liten jämförelse.
          </note>
          <note>
            Sommaren 1965 inträffade en av mina lyckligaste dagar. Förutom
            lyckan när jag begåvades med två barn är den dagen när jag fick
            besked från kommunen att jag antagits som elev till gymnasieskolans
            ekonomiska linje då jag har haft min starkaste upplevelse av lycka.
            Då fick endast 15 % av en elevkull tillträde till en gymnasieutbildning.
            I dag är det 98 %. I dag bekymrar vi oss, med rätta, över att
            10 % inte är behöriga till ett nationellt program. Jag säger inte
            detta för att bagatellisera problemet. Det är en av mina hjärtefrågor
            att alla ska komma in. Detta är mer för att peka på att det har
            hänt mycket inom utbildningsområdet, bl.a. när det gäller tillgänglighet
            för alla till utbildning. Vi kan göra ännu mer, och vi ska göra
            det.
          </note>
          <note>
            Elevernas möjligheter att komma in på sina förstahandsval måste
            förstärkas. De utbildningsvägar som erbjuds måste kännas rätt
            och väcka intresse för studier. Gymnasieskolan får inte upplevas
            som en transportsträcka till ett arbetsliv eller till vidare studier.
          </note>
          <note>
            Den ska upplevas som en meningsfull och viktig del av livet.
            Det hjälper inte att vi och andra ute i arbetslivet säger att
            detta måste läsas för att det kan vara bra att ha. Studierna måste
            kännas viktiga och riktiga utifrån elevens perspektiv. Då ökar
            motivationen och lusten att lära för livet och inte för skolan.
          </note>
          <note>
            Det är många andra viktiga frågor som tas upp i betänkandet,
            men det känns inte riktigt och rätt att diskutera dem i dag. Vi
            får möjlighet att diskutera dessa frågor mer ingående och konkret
            då förslagen från Gymnasiekommittén 2000 läggs fram och då propositionen
            läggs fram.
          </note>
          <note>
            Även om vi är rastlösa och gärna vill att detta ska gå fort är
            det viktigt att det blir rätt. Det är rätt att vi tar oss tiden.
          </note>
          <note type="speaker">
            Anf. 125 TOMAS HÖGSTRÖM (m) replik:
          </note>
          <note>
            Fru talman! 20 % av eleverna som lämnar gymnasiet har inte grundläggande
            behörighet till universitet och högskola, Agneta Lundberg. Det
            är 20 % varje år! Vi kan konstatera att Agneta Lundberg inte ger
            dem några besked.
          </note>
          <note>
            Det kan vara på sin plats att jag tydliggör frågan från alla
            de eleverna: Vad tänker ni göra?
          </note>
          <note type="speaker">
            Anf. 126 AGNETA LUNDBERG (s) replik:
          </note>
          <note>
            Fru talman! Jag gör mig inte så viktig att jag tror att jag och
            mitt parti här i kammaren kan genomföra förändringar under ett
            år så att elever kan komma in på högskolan. Det är arbetet i skolorna
            som gör skillnaden. Det arbetet avstannar inte under tiden Gymnasiekommitténs
            arbete pågår. Det är snarare tvärtom.
          </note>
          <note>
            Vi har i kommitténs arbete mycket kontakt med olika skolor i
            landet. Vi för diskussionen om utvecklingen av skolan. Det är
            ingen i skolorna som inte är medveten om problemet. De jobbar
            aktivt varje dag för att förändra situationen.
          </note>
          <note>
            Jag tror inte alls att tiden står still och att det inte händer
            någonting. Jag vet att det händer jättemycket i skolorna. Jag
            tror att det med hjälp av förslagen från utredningen går att underlätta
            en hel del. Vi har kommit fram till att mycket kan göras redan
            i dag. Vi behöver bara peka på dessa saker och lyfta fram dem.
          </note>
          <note>
            Det kan göras mycket under tiden.
          </note>
          <note type="speaker">
            Anf. 127 TOMAS HÖGSTRÖM (m) replik:
          </note>
          <note>
            Fru talman! Jag tror inte att det räcker med att peka på det
            som finns i dag, som Agneta Lundberg säger. Jag tror att det mer
            handlar om konkreta förslag. Gymnasieskolan väntar på de förslagen.
            Nu har man väntat i tre år.
          </note>
          <note>
            Agneta Lundberg säger att det inte är riktigt att diskutera detta
            i dag. Man ska avvakta utredningen, trots den situation som råder,
            trots de möjligheter som finns.
          </note>
          <note>
            Det är helt korrekt att det är arbetet i skolorna som gör skillnaden.
            Det är vi helt överens om. Men det handlar också om vilka förutsättningar
            som Sveriges riksdag ger skolorna. Det är det den här diskussionen
            ska handla om. Det är där vi måste vara konkreta. Då går det inte
            att gömma frågorna i de utredningar som ni så gärna hänvisar till
            hela tiden.
          </note>
          <note type="speaker">
            Anf. 128 AGNETA LUNDBERG (s) replik:
          </note>
          <note>
            Fru talman! Det är inte tal om att vi gömmer några frågor i en
            utredning. Den moderate representanten kan väl berätta vad vi
            sysslar med. Vi för en seriös diskussion och tar de här frågorna
            på allvar. Många saker är väldigt komplicerade och det gäller
            att handla rätt.
          </note>
          <note>
            Det är också viktigt att ha respekt för att det pågår en utredning.
            I annat fall skulle vi inte ha någon utredning över huvud taget
            utan alla skulle fritt föra fram sina förslag.
          </note>
          <note>
            Tanken med utredningen är naturligtvis att vi eventuellt ska
            kunna prata ihop oss. Men den ambitionen kanske inte finns i andra
            partier.
          </note>
          <note type="speaker">
            Anf. 129 SOFIA JONSSON (c) replik:
          </note>
          <note>
            Fru talman! Jag tänker ställa en ganska snabb och kort fråga
            om lärlingsutbildningen. Den är nu en försöksverksamhet. Vad tycker
            Socialdemokraterna ska ske med den framöver? Tycker de att det
            är en bra idé? Ska vi verkställa den eller lägga den åt sidan?
          </note>
          <note type="speaker">
            Anf. 130 AGNETA LUNDBERG (s) replik:
          </note>
          <note>
            Fru talman! Jag tyckte att det var bra att man lade ut en försöksverksamhet,
            men jag var besviken över att den fick så lite gensvar. Sedan
            har man hela tiden förändrat förutsättningarna för den utifrån
            vad man under försöksperiodens gång har tyckt behövde justeras.
            Man förlängde den för att få ett fullödigare resultat att utgå
            från när den ska formas för framtiden.
          </note>
          <note>
            Det är alltså en fråga som vi behandlar i Gymnasiekommittén.
          </note>
          <note>
            Lärlingsutbildning är en bra metod, och vi kommer att behandla
            frågan seriöst i Gymnasiekommittén.
          </note>
          <note type="speaker">
            Anf. 131 SOFIA JONSSON (c) replik:
          </note>
          <note>
            Fru talman! Det är bra att Agneta Lundberg tycker att lärlingsutbildningen
            är bra. Jag tror också på den idén. Agneta säger att försöksverksamheten
            fått så dåligt gensvar. Det är inte så konstigt. Färre än 100
          </note>
          <note>
            elever valde under en tid att försöka gå den utbildningen. Man
            tillsatte inga direkta resurser till försöksverksamheten, och
            man såg inte till att det fanns några direkta riktlinjer eller
            principer att arbeta efter.
          </note>
          <note>
            Om det inte finns några resurser eller möjligheter är det klart
            att man kan fråga sig vilka skolor som har råd att betala ett
            företag för att ta emot en elev och att genomföra utbildningen
            på ett bra sätt. Det viktiga är att bestämma sig och säga: Detta
            anser vi vara en bra grund, och nu ska vi försöka utveckla det.
          </note>
          <note>
            Nu säger regeringen att man ska försöka ha den här försöksverksamheten
            utan någon deadline. Det gör att intresset hos företag och andra
            minskar eftersom man inte tror att det finns något intresse från
            regeringens sida.
          </note>
          <note type="speaker">
            Anf. 132 AGNETA LUNDBERG (s) replik:
          </note>
          <note>
            Fru talman! Jag sade också att det var väldigt dåligt gensvar
            i första omgången. Nu har man justerat utbildningen och gett den
            andra incitament. Därmed har man möjlighet att se om detta förändrat
            situationen och om man ska göra ytterligare justeringar innan
            man slutgiltigt bestämmer sig. Jag tycker att det hade varit värre
            om man inte hade gett de andra incitamenten och i stället fattat
            beslutet utan något riktigt underlag.
          </note>
          <note type="speaker">
            Anf. 133 ULF NILSSON (fp) replik:
          </note>
          <note>
            Fru talman! Det bollas med en hel del siffror. Vi hörde nyss
            att ungefär 20 % går ut gymnasieskolan utan att ha nått upp till
            dess mål. Om man tittar på en årskull fem år efter att de började
            gymnasiet ser man att 40 % inte har nått upp till gymnasieskolans
            mål om man räknar med dem som har hoppat av efter vägen. Den andelen
            har stigit de senaste tre fyra åren.
          </note>
          <note>
            När den nya gymnasieskolan infördes i början av
          </note>
          <note>
            90-talet gick ungefär 60 % i gymnasiet. I verkligheten är det
            alltså fortfarande bara ungefär 60 % som når upp till de mål man
            har. Därför hade det varit intressant att i en sådan här diskussion
            få höra någon kommentar från Agneta Lundberg. Är det fel på målen
            och på sättet att arbeta? Är det fel på grundskolan?
          </note>
          <note>
            Var ska vi göra insatser? 40 % av en årskull som inte når upp
            till gymnasieskolans mål är väldigt mycket.
          </note>
          <note>
            Jag tror att detta mycket sammanhänger med att man slussas vidare
            från grundskolan utan att ha riktiga kunskaper.
          </note>
          <note>
            Agneta Lundberg tog upp att grundskolan utvecklas till att bli
            en treämnesskola. Därför blir min andra fråga: Vilka slutsatser
            drar hon av det? Är det meningen att, som Skolverket har föreslagit,
            ta bort kravet på godkänt i de tre ämnena svenska, engelska och
            matte, eller är det frågan om att införa krav på godkänt i flera
            ämnen? Det är viktigt att få veta om
          </note>
          <note>
            Socialdemokraterna diskuterar att ta bort Godkändkravet för att
            komma in på gymnasieskolan.
          </note>
          <note type="speaker">
            Anf. 134 AGNETA LUNDBERG (s) replik:
          </note>
          <note>
            Fru talman! Ulf Nilsson, som sitter med i Gymnasiekommittén,
            vet hur vi diskuterar när det gäller den här frågan, att vi upplever
            det som ett stort bekymmer och funderar hur vi ska komma till
            rätta med det här.
          </note>
          <note>
            Jag tycker att det är att visa respekt för utredningen att inte
            gå ut och prata om det som många gånger kan vara kärnfrågan. Det
            kanske är bättre att Ulf Nilsson är närvarande i Gymnasiekommittén
            när vi diskuterar det så att vi kan utbyta idéer där, där de hör
            hemma.
          </note>
          <note type="speaker">
            Anf. 135 ULF NILSSON (fp) replik:
          </note>
          <note>
            Fru talman! Jag brukar vara närvarande i Gymnasiekommittén. Det
            var Agneta Lundberg som tog upp detta problem med att grundskolan
            är på väg att bli en treämnesskola. Då tycker jag att man kan
            begära att få någon form av kommentar om vad Agneta Lundberg menar
            med att ta upp det i riksdagens kammare.
          </note>
          <note>
            Agneta Lundberg säger att det är problem med treämnesskolan.
            Hur ska jag tolka det? Hur ska de som lyssnar tolka det? I vilken
            riktning diskuterar
          </note>
          <note>
            Socialdemokraterna att man ska gå? Ska man avskaffa kravet på
            godkänt för att komma in i gymnasieskolan, eller ska man inte
            göra det?
          </note>
          <note>
            Min övergripande fråga från förra repliken står kvar. Om 40 %
            av en årskull inte når upp till gymnasieskolans mål måste vi väl
            förvänta oss lite mer diskussion om vad vi ska ändra på och vad
            vi ska förbättra, om målen och uppläggningen i grundskolan. 40
            % är en väldigt hög andel.
          </note>
          <note type="speaker">
            Anf. 136 AGNETA LUNDBERG (s) replik:
          </note>
          <note>
            Fru talman! Det krävs självfallet åtgärder, som jag tidigare
            sade, i form av både resurser och andra sätt att jobba, t.ex.
            att ta med eleverna. Jag sade att det här problemet inte innebär
            att vi ska sänka kraven, och det är väl ett tydligt besked. Jag
            tänker inte vara med om att sortera människor i A- och B-lag,
            utan jag vill jobba för att vi ska lyfta fram alla och ha alla
            med.
          </note>
          <note>
            Det kräver en stor insats, och det är en stor utmaning, och den
            tänker vi socialdemokrater anta.
          </note>
          <note>
            Anf. 137 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Jag håller med Agneta Lundberg i fråga om en skola
            för alla. Jag håller också med om att kunskapskraven inte ska
            sänkas - kunskapen är jätteviktig. Men hur ska det ske?
          </note>
          <note>
            Om vi nu har kravet på grundläggande högskolebehörighet för alla
            från början innebär det att vi sorterar ut ungdomar från början.
            Likvärdiga möjligheter kan vi ge alla ungdomar. Men det får inte
            sättas likhetstecken mellan likvärdiga och lika, så att alla ska
            läsa precis samma sak och komma lika långt. Det blir ett kollektivt
            tänkande.
          </note>
          <note>
            Vi kristdemokrater talar mycket om förvaltarskap.
          </note>
          <note>
            Om man har de pengar som en elev ska ha går en budbärare med
            dem. Då handlar det om hur man skickar pengarna. Gör man det utan
            krav? Gör man det passivt? Gör man det kollektivt? Gör man det
            med för höga krav? Vi vet att vissa elever behöver mer än andra,
            och det ställer vi upp på - det måste vara så. Men eleven måste
            få tid att ta emot, få tid att bli mottagare av resurserna, så
            att han eller hon har möjlighet att gå vidare.
          </note>
          <note>
            Då undrar jag: Kommer Agneta Lundberg att göra någon sorts uppföljning
            eller utvärdering av de resurser som nu har gått till det individuella
            programmet för att se vad de har lett till? Har ungdomarna kunnat
            ta emot dem, förvalta dem och göra någonting av dem? Eller tänker
            vi så kollektivt i fråga om vad resurserna ska leda till att ungdomarna
            inte orkar ta emot dem?
          </note>
          <note type="speaker">
            Anf. 138 AGNETA LUNDBERG (s) replik:
          </note>
          <note>
            Fru talman! Ulla-Britt Hagström pratar om att man har olika resurser
            i utgångsläget. Det är då viktigt att man ger stöd så att man
            kan förädla den grundresurs som finns. Det är där som jag ser
            den stora bristen.
          </note>
          <note>
            Det pådyvlas ibland socialdemokratin att man värnar om att det
            ska vara lika. Jag värnar om rättvisan, och när det gäller rättvisan
            ser det väldigt olika ut. Vissa ska ha mer, och andra ska ha mindre.
            Det handlar ju om att ge alla goda förutsättningar för att de
            ska nå så långt de kan utifrån sin förmåga.
          </note>
          <note>
            Jag tror att det handlar om tidsanvändningen, men det handlar
            också om intensiteten under den tiden.
          </note>
          <note>
            Det är inte bara fråga om att man får ett visst antal timmar.
            Det är också fråga om vilken kvalitet det är under den tiden.
            Sedan handlar det om resurser och mer tid. Vi tar olika lång tid
            på oss för att lära oss olika saker. Det beror också på om jag
            är intresserad eller inte. Motivationen spelar en oerhörd roll.
          </note>
          <note>
            Jag tror att det finns många olika sätt att jobba för att så
            många som möjligt ska kunna nå väldigt långt.
          </note>
          <note>
            Anf. 139 ULLA-BRITT HAGSTRÖM (kd)
          </note>
          <note>
            replik:
          </note>
          <note>
            Fru talman! Tack, Agneta Lundberg! Då tror jag egentligen att
            det vore bättre om Socialdemokraterna lyckades släppa de här kraven
            på grundläggande behörighet. De är utsorterande från början. I
            stället skulle vi arbeta på att forma en gymnasieexamen som kan
            vara olika för högskola, yrkeshögskola eller arbetslivet. Då skulle
            vi också stärka ungdomarnas självförtroende, och de får då ett
            dokument på den kunskap som de har.
          </note>
          <note type="speaker">
            Anf. 140 AGNETA LUNDBERG (s) replik:
          </note>
          <note>
            Fru talman! Jag vill understryka att jag vill ge ungdomarna förutsättningar
            att välja den väg som de vill gå. Vill de gå på ett yrkesförberedande
            program som ger dem behörighet till högskolan ska de få göra det.
          </note>
          <note>
            Jag tycker att det känns lite jobbigt att det hela tiden pratas
            om att det är elever som går på yrkesförberedande program som
            inte har de här förutsättningarna. Det tycker jag är en generalisering
            som inte är korrekt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 14 §.)
          </note>
          <note>
            10 § Konsumenträttsliga frågor
          </note>
          <note>
            Föredrogs lagutskottets betänkande 2001/02:LU16
          </note>
          <note>
            Konsumenträttsliga frågor.
          </note>
          <note type="speaker">
            Anf. 141 TANJA LINDERBORG (v):
          </note>
          <note>
            Fru talman! I Sverige har vi en konsumentlagstiftning som i många
            avseenden skapar ett bra rättsligt skydd för konsumenterna. Dessutom
            ger lagstiftningen tydliga spelregler för näringsidkarna. Men
            det finns anledning att stärka konsumenternas möjligheter att
            hävda sina rättigheter även i IT-världen. Det här är inte minst
            viktigt i en samhällsutveckling där vi ser marknadsföring i nya
            former, som via elektronisk post. Spam, som är det engelska uttrycket
            för skräpreklam i form av massutskick av elektronisk post, är
            en helt ny form av direktreklam som har blivit ett växande problem,
            även internationellt.
          </note>
          <note>
            America On Line, som är en av de större amerikanska Internetoperatörerna
            men som också har verksamhet i Sverige, uppger att ca 40 % av
            de 15 miljoner e-postmeddelanden som de dagligen hanterar är spam,
            och ungefär hälften av dessa, alltså 3 miljoner, är reklamerbjudanden
            om pornografi, om lotter eller om att man ska bli rik eller vacker.
          </note>
          <note>
            När regeringen i februari 2000 överlämnade propositionen om obeställd
            reklam till riksdagen visade det sig till mångas förvåning - inte
            minst Vänsterpartiets, eftersom vi hade fått en annan uppfattning
            initialt - att regeringen hade valt den s.k. opt outlösningen,
            dvs. att konsumenterna måste anmäla om de inte vill ha viss reklam.
            Lagen villkorades med att det skulle upprättas ett spärregister
            som man skulle kunna anmäla sig till om man inte ville ha viss
            reklam, och Konsumentverket fick regeringens uppdrag att utreda
            frågan. Nu har det visat sig att det inte är möjligt att införa
            ett sådant register - det skulle inte vara effektivt - och lagen
            har varit i kraft i två år. Det tycker jag är bristande respekt
            för alla konsumenter som inte vill ha oönskad reklam på sina dataskärmar.
          </note>
          <note>
            Vänsterpartiet var emot det här förslaget, liksom hela konsumentrörelsen,
            inklusive Konsumentverket.
          </note>
          <note>
            Nu kommer snart EU-kommissionen med ett förslag om att det är
            opt in-lösningen som ska gälla i hela unionen. Jag får väl tacka
            EU för den draghjälpen.
          </note>
          <note>
            Vad jag kan förstå kommer regeringen att stödja förslaget. Det
            är rent märkligt att det är en sådan undfallenhet gentemot EU.
            Vi var faktiskt flera partier i Sveriges riksdag som var emot
            opt out-lösningen.
          </note>
          <note>
            Även flera socialdemokratiska riksdagsledamöter var det, men
            det hjälpte inte den gången. Vi vill inte ha reklam i våra datorer
            från Sunes Livs om extrapris på leverpastej. Låt åtminstone datorn
            få vara en reklamfri zon! Anledningen till att vi nu reserverar
            oss till förmån för de motioner där man kräver opt inlösningen
            är att vi inte litar på regeringen fullt ut i den här frågan.
            Jag yrkar alltså bifall till reservation nr 5.
          </note>
          <note>
            I det här betänkandet har lagutskottet behandlat ett antal motioner
            som rör könsdiskriminerande reklam.
          </note>
          <note>
            Den frågan har varit uppe vid flera tillfällen tidigare, och
            det finns egentligen ingen som helst tvekan om var utskottet står
            i den frågan. Ett enigt utskott anser att reklam med inslag av
            diskriminering, i vilken form den än må vara, är fullständigt
            oacceptabelt.
          </note>
          <note>
            Men ett förbud kräver en grundlagsändring som skulle innebära
            inskränkningar i tryckfrihetens och yttrandefrihetens grundvalar,
            och det är inte utskottet berett att göra. Det måste blir en sistahandslösning,
            men det kan naturligtvis heller inte uteslutas.
          </note>
          <note>
            Vänsterpartiet har i en motion begärt att regeringen ska ta initiativ
            till en dialog med Näringslivets etiska råd mot könsdiskriminerande
            reklam i syfte att få en breddad sammansättning i rådet. Jag tänker
            mig att representanter för konsumentrörelsen och kvinnoorganisationer
            skulle kunna bidra med sin kompetens i de här frågorna. Ett annat
            syfte är att förmå rådet att offentliggöra alla sina avgöranden,
            alltså även ärenden som har friats av rådet. I vår motion, fru
            talman, ifrågasatte vi om ERK tar sina uppgifter på allvar.
          </note>
          <note>
            Det var väldigt slarvigt av oss. Nu vet vi bättre efter ett seminarium
            som Vänsterpartiet anordnade här i riksdagen om könsdiskriminerande
            reklam. Jag tycker att det är väldigt viktigt att få detta sagt.
            Rådet har också uttalat att man gärna ser konsumentrörelsen som
            representant i rådet, men konsumentrörelsen har avböjt eftersom
            man inte anser sig ha resurser till det.
          </note>
          <note>
            Det är också en sak som regeringen kanske bör tänka på. Faktum
            kvarstår nämligen: Många kvinnor och män känner sig kränkta av
            den könsdiskriminerande reklamen. Dessutom har reklamen blivit
            alltmer sexualiserad. Men det gäller kanske också för oss konsumenter
            att använda oss av vår konsumentmakt.
          </note>
          <note>
            Själv skulle jag aldrig drömma om att köpa underkläder av en
            viss firma som varje år har stora affischkampanjer. Jag tror att
            alla vet vilket företag jag menar.
          </note>
          <note>
            Vänsterpartiet har också en reservation till förmån för en v-motion
            där man är kritisk mot den kreditprövning som Telia gör i samband
            med att telefonabonnemang tecknas. Det slår väldigt hårt mot de
            invandrare som nyligen har fått uppehållstillstånd här i landet.
            Det är i praktiken omöjligt för dem att skaffa sig en egen telefon.
            Vi anser att regeringen ska utnyttja sitt ägarinflytande i Telia
            för att försöka åstadkomma ändrade rutiner.
          </note>
          <note>
            Vänsterpartiet vill också att regeringen ser över nuvarande lagstiftning
            om borgensåtagande. Jag är glad över den välvilliga behandling
            som motionen har fått av utskottets ledamöter, för det är inte
            acceptabelt att borgen krävs mer eller mindre slentrianmässigt.
          </note>
          <note>
            Från den allmänna motionstiden har utskottet också behandlat
            en motion som rör krigsleksaker. Jag kan inte avhålla mig från
            att berätta att jag hade förmånen att få delta under Ungdomsriksdagen
            i fredags.
          </note>
          <note>
            Där behandlades också en motion om krigsleksaker.
          </note>
          <note>
            Det var Västerviks gymnasium som ville att krigsleksaker skulle
            varningsmärkas. Det blev en väldigt engagerad och intressant debatt
            i utskottet, och när vi kom fram till votering i utskottet visade
            det sig att 14
          </note>
          <note>
            elever var för en märkning. 2 elever var emot, och 5
          </note>
          <note>
            avstod från att rösta. Jag tycker att det är intressant att se
            att framtidens makthavare vill varningsmärka krigsleksaker, men
            det framkom också att vi som föräldrar har ett stort ansvar när
            vi köper den här typen av leksaker.
          </note>
          <note>
            Fru talman! Jag står naturligtvis bakom samtliga
          </note>
          <note>
            Vänsterpartiets reservationer men väljer, som sagt, att enbart
            yrka bifall till reservation nr 5.
          </note>
          <note type="speaker">
            Anf. 142 BERIT ADOLFSSON (m):
          </note>
          <note>
            Fru talman! Ärade åhörare och ledamöter! Nu har vi ytterligare
            en debatt i konsumenträttsliga frågor.
          </note>
          <note>
            LU16 är ett motionsbetänkande. En del motioner är från förra
            året och en del från höstens motionsperiod.
          </note>
          <note>
            Vi moderater har flera motioner som i huvudsak berör den nya
            tekniken för köpenskap, såväl i närmiljö som över hela världen.
            Jag vill redan nu yrka bifall till reservation nr 1. Vi står naturligtvis
            bakom våra andra reservationer, men för tids vinnande yrkar jag
            inte bifall till dem. Det går då förhoppningsvis fortare vid voteringen.
          </note>
          <note>
            Vad först gäller distansavtalsdirektivet vill jag påminna kammarens
            ledamöter om att vi är mycket kritiska till detta och att vi motsatte
            oss distansavtalslagen. Direktivet och lagen är både gammaldags
            och krångliga. Våra farhågor kring den föreslagna lagstiftningen
            har nu besannats. Jag är rädd att vi kommer att bli över hövan
            sannspådda i framtiden.
          </note>
          <note>
            Det försprång som Sverige hade och den tillväxtpotential som
            finns i e-handeln riskar nu att gå förlorade.
          </note>
          <note>
            Varken köpare, som ju konsumenterna är, eller ehandelsföretag,
            dvs. säljarna, är nöjda med den nuvarande ordningen. Vi vill att
            regeringen omgående i
          </note>
          <note>
            EU tar initiativ till en förändring av detta direktiv så att
            det blir modernare och mer ändamålsenligt för alla inblandade.
          </note>
          <note>
            I väntan på detta måste regeringen vidta sådana förändringar
            i distansavtalslagen som kan göras inom ramen för direktivet för
            att åstadkomma förenklingar i stället för krångel och hinder för
            handel. Regelverket måste vara förutsägbart och rättssäkert.
          </note>
          <note>
            Vi kan inte ha strängare eller krångligare lagstiftning än den
            som finns i omgivande länder. Nationella särlösningar inverkar
            menligt på konkurrensen och är också till men för svenska köpare.
            Handeln på Internet går framåt, trots det massiva motarbetandet
            och de hinder på vägen som regeringen har staplat upp.
          </note>
          <note>
            Uttrycket "det kunde gå bättre" är en underdrift.
          </note>
          <note>
            De höga kraven på information från näringsidkarens sida, lagens
            tillämplighet på auktioner och konsumentens ångerrätt kan se bra
            ut på papperet, men de är hinder för såväl svenska företag som
            svensk handel utomlands och begränsar svenska köpares möjligheter
            att handla billigt på en stor marknad.
          </note>
          <note>
            Konsumentverket har nu fått regeringens uppdrag att göra en utvärdering
            av distansavtalsdirektivet.
          </note>
          <note>
            Risken är stor att man koncentrerar sig på konsumenternas ovana
            att handla på nätet och överdriver riskerna för endast en part.
          </note>
          <note>
            Detta område är också viktigt för svenskt näringsliv, svensk
            export och svenska varor och för Sverige som nation. Uppdraget
            att göra en utvärdering borde gå till flera, t.ex. Konkurrensverket.
          </note>
          <note>
            Vi måste ha ett system som skyddar yttrandefriheten samtidigt
            som det skapar rättssäkerhet för tillhandahållare av Internettjänster
            och för användare.
          </note>
          <note>
            S.k. notice-and-take-down-procedurer är ett användbart medel
            för att skydda yttrandefriheten och skapa rättssäkerhet. Detta
            sker genom tydliga definitioner av vem som har rätt att begära
            att ett visst material tas ned samt möjligheter för den som publicerat
            materialet att hävda sin rätt. Mellanhanden har därmed fullgjort
            sina skyldigheter avseende materialet, medan frågan om materialets
            laglighet får avgöras i domstol
          </note>
          <note>
            - ett effektivt medel för att ta bort otillåtet material från
            Internet.
          </note>
          <note>
            Även i våra nordiska grannländer diskuteras införseln av sådana
            regler. I Norge har man föreslagit detta system i ett utkast till
            lag om elektronisk handel.
          </note>
          <note>
            Sverige bör allvarligt överväga fördelarna med detta system.
          </note>
          <note>
            Det är, tycker vi, angeläget att operatörerna slipper straffansvar
            för det material som de hanterar. Det leder till en ohållbar situation
            för svenska operatörer, som missgynnas i förhållande till utländska.
          </note>
          <note>
            Regeringen måste anstränga sig för att människor ska kunna få
            tilltro till e-handel och kunna lita på att transaktionerna kommer
            till stånd på ett säkert sätt.
          </note>
          <note>
            Både köpare och säljare ska kunna lita på den digitala tekniken
            och uppleva den lika säker som de traditionella sätten att ingå
            avtal.
          </note>
          <note>
            Handel är handel, oavsett vilka metoder parterna väljer för att
            mötas och kommunicera, betala och leverera produkter. Därför får
            inte elektronisk handel särskiljas från annan handel i lagstiftningshänseende.
          </note>
          <note>
            I telefonens barndom kunde det nog hända att människor inte litade
            på den nya tekniken. På den tiden var det tryggaste sättet att
            säkra ett avtal att skaka hand. Så är det inte i dag. Om vi i
            dag endast skulle handla med dem som vi når att skaka hand med
            skulle köpenskapen vara i utdöende och vi skulle få gå tillbaka
            till gamla tiders försörjningsmöjligheter med självhushåll.
          </note>
          <note>
            Nu är avstånden långa och sätten många att köpa och sälja. Det
            har lett till en fantastisk välfärd i många delar av världen.
            Hur länge ska vi i Sverige, som ju är ett föregångsland, vänta
            på att få en ehandel som fungerar? Omvärlden springer i kapp oss.
          </note>
          <note>
            Fru talman! Sverige har den högsta andelen Internetuppkopplade
            hushåll i världen. Vi har stora möjligheter att behålla vår tätposition
            och leda resten av världen in i informationssamhället. Det vore
            olyckligt om vi bromsade detta genom att hela tiden tala om den
            stackars olyckliga konsumenten, vilket inte är sant. De flesta
            konsumenter är vakna, intresserade, prismedvetna och självständiga.
            Vi kan inte definiera ett helt folk som svaga och naiva människor
            som ska vägledas och styras av duktiga politiker eller politiskt
            styrda organisationer och myndigheter.
          </note>
          <note>
            Det finns förvisso människor som är ovana, oekonomiska och naiva.
            Vi skulle kunna ge dem var sin stjärnadvokat för de summor som
            man lägger ned för att sätta alla svenskar under offentlig förmyndare.
          </note>
          <note>
            Snälla - släpp det krampaktiga taget om svenskarna!
          </note>
          <note>
            Det måste finnas bättre sätt att hjälpa dem som av olika anledningar
            har svårigheter att ta till sig information eller att hushålla
            med sina medel.
          </note>
          <note>
            All försening jämfört med vår omvärld bromsar svenskt näringslivs
            möjligheter att sälja utomlands och förmenar svenska konsumenter
            möjligheten att välja på en större marknad. Man skulle kunna tala
            om handelshinder i detta sammanhang, när man gör specialregler
            för bara svenska affärskontrahenter. Att handla mer med andra
            länder, t.ex. u-länder som har produkter att sälja, skulle också
            medverka till ett blomstrande näringsliv och en positiv utveckling
            för invånarna i dessa länder. Det vore bättre än bidrag.
          </note>
          <note>
            Släpp fångarna loss, skulle man vilja utbrista en sådan här vacker
            dag. Nu handlar det inte om fångar utan om köpare och säljare.
            Släpp köpenskapen fri med lagar som gör handeln förutsägbar och
            med ett rättssystem som beivrar brott och oetiskt beteende!
          </note>
          <note>
            Det går och måste gå om Sverige ska hävda sig i världen med sina
            produkter och om svenska köpare ska hitta en stor marknad att
            handla i, för prisets, kvalitetens och mångfaldens skull.
          </note>
          <note>
            Fru talman! Jag hade förmånen att få delta i landsbygdsriksdagen
            i Piteå i helgen. Där fanns en mässa som visade och sålde produkter
            från bygden.
          </note>
          <note>
            Tänk om de människor som saluförde sina produkter där också skulle
            ha kunnat visa dem för resten av världen! Tänk tanken! Alltifrån
            åkerbärssylt - mycket speciell, mycket god, som jag själv köpte
            - och handvävda och handsnidade konst- och bruksföremål till timrade
            hus, monterbara gärdsgårdar och mycket annat skulle dessa människor
            ha kunnat sälja samtidigt till hela världen. Tänk tanken! Det
            gjorde jag.
          </note>
          <note>
            Jag yrkar, som jag sade inledningsvis, alltså bifall till reservation
            nr 1 under punkt 1.
          </note>
          <note type="speaker">
            Anf. 143 KJELL ELDENSJÖ (kd):
          </note>
          <note>
            Fru talman! Det betänkande som nu debatteras innehåller en rad
            yrkanden på olika områden som rör konsumenträttsliga frågor. Jag
            vill helt kort ta upp ett par av dessa. Jag börjar dock med att
            yrka bifall till reservation 8 under punkt 11 i avsnittet om nätverksförsäljning.
          </note>
          <note>
            Med nätverksförsäljning avses ett sätt att organisera direktförsäljning
            av varor och tjänster som innebär att distributionen sker genom
            ett nätverk av oberoende direktsäljare.
          </note>
          <note>
            Direktförsäljning sker vanligtvis genom demonstration och beskrivning
            av varan eller tjänsten. Förtjänsten kommer dels från den egna
            försäljningen, dels från försäljning av nätverket som säljaren
            har bidragit till att rekrytera och utbilda.
          </note>
          <note>
            Av betänkandets text framgår att det i Sverige för närvarande
            inte finns någon särskild lagstiftning som gäller förhållandet
            mellan direktsäljare och företag men att lagen om distansavtal
            och hemförsäljning är tillämplig på vissa former av nätverksförsäljning
            när det gäller förhållandet mellan säljare och konsument.
          </note>
          <note>
            Nätverksförsäljningen har utvecklats starkt de senaste åren,
            men spännvidden är stor. Det rör sig både om relativt små aktörer
            och om världsomspännande internationella konglomerat.
          </note>
          <note>
            Direkthandelsföreningarna i Norden och i övriga
          </note>
          <note>
            Europa har utarbetat etiska regler som varje medlemsföretag måste
            följa för att uppfylla de krav som medlemskapet innebär. Dessa
            regler har sedan ett antal år tillbaka utgjort ett slags norm
            som är accepterad. En svårighet är dock att kunna fånga upp de
            företag som inte är anslutna till branschföreningarna och som
            därmed inte anser sig bundna av de utarbetade regler som finns.
          </note>
          <note>
            Det är därför angeläget att nu utarbeta nya regler och eventuellt
            lagar på området - ett regelverk och en lagstiftning som inte
            bygger in hinder i den fria handeln utan som i stället kan leda
            till ökad konkurrens och effektivisering i systemen för distribution
            av varor och tjänster i en alltmer globaliserad värld.
          </note>
          <note>
            En annan anledning att utarbeta och i än högre grad formalisera
            ett regelverk gällande alla aktörer och siktande på framtiden
            är att en undersökning visat att direktförsäljningen, av flera
            orsaker som jag nu inte ska ta tid att i detalj gå in på, kommer
            att växa under nästa årtionde. Generellt kan man dock säga att
            globaliseringsutvecklingen och ökad användning av elektroniska
            medier leder till att både arbetsmarknaden och människors sätt
            att leva snabbt förändras.
          </note>
          <note>
            I denna utveckling är det viktigt att vi i Sverige inte blir
            efter när det gäller att ta vara på nya och snabbt inträdande
            köprutiner i samhället. Nya affärsmetodiker kommer annars att
            drivas ut ur landet och hamna i svårkontrollerade regioner som
            visserligen är tillgängliga via elektroniska medier men inte utsatta
            för någon kontroll vad beträffar konsumentens rätt.
          </note>
          <note>
            Jag ska inte ta tid i anspråk med att räkna upp alla de kriterier
            som bör uppfyllas och beaktas i ett framtida regelverk eftersom
            de är nämnda i motionen och delvis också i reservationen.
          </note>
          <note>
            Kristdemokraterna har i lagutskottets betänkande, på grund av
            utskottets avslagsyrkande, genom en reservation markerat vikten
            av att ett nytt regelverk för nätverksförsäljning tas fram och
            fastställs.
          </note>
          <note>
            Fru talman! En annan fråga som jag vill ta upp i mitt anförande
            gäller obeställd reklam via elektronisk post.
          </note>
          <note>
            År 1999 tog riksdagen efter förslag i en proposition från regeringen
            beslut om att obeställd epostreklam ska vara tillåten genom en
            s.k. opt outlösning. Denna innebär att reklamen får sändas under
            förutsättning att e-postadressinnehavaren inte motsatt sig detta
            genom att anmäla sig till ett register. Något sådant register
            fanns inte då beslutet togs men skulle enligt regeringen tas fram.
          </note>
          <note>
            Bl.a. vi kristdemokrater ansåg vid detta tillfälle att ett sådant
            förfarande inte skulle fungera och reserverade oss därför tillsammans
            med andra till förmån för en s.k. opt in-lösning. Denna lösning
            innebär att reklamavsändaren först måste förvissa sig om att innehavaren
            av e-postadressen vill ha reklamen. Först därefter får denna sändas.
            Denna lösning fanns redan då och tillämpades i flera europeiska
            länder.
          </note>
          <note>
            På regeringens uppdrag utredde Konsumentverket registerfrågan
            och kom fram till att denna lösning i princip var oframkomlig.
            Frågor till regeringen och motioner har sedan vid flera tillfällen
            väckts om att upphäva beslutet om opt out-lösningen och i stället
            införa opt in.
          </note>
          <note>
            Nu tycks läget i det arbete som pågår i EU med ett direktiv som
            har samband med e-postreklamfrågan vara att regeringen har förordat
            olika varianter av opt in-lösningar och fått stöd för dessa i
            riksdagens EU-
          </note>
          <note>
            nämnd. Regeringen har således ändrat inställning till förmån
            för en inriktning som ligger i linje med bl.a.
          </note>
          <note>
            den kristdemokratiska motion som behandlas i detta betänkande
            och Kristdemokraternas tidigare ställningstagande i lagutskottet.
          </note>
          <note>
            Vi ser naturligtvis med tillfredsställelse på regeringens ändrade
            hållning, och vi förutsätter att regeringen vidhåller och fullföljer
            detta nya ställningstagande genom att aktivt verka för en opt
            in-lösning både i Sverige och i EU.
          </note>
          <note>
            Med anledning av det pågående arbetet i frågan och regeringens
            ändrade hållning har vi kristdemokrater valt att i det betänkande
            som nu debatteras endast göra ett särskilt yttrande.
          </note>
          <note type="speaker">
            Anf. 144 VIVIANN GERDIN (c):
          </note>
          <note>
            Fru talman, åhörare! Jag börjar med att instämma i Centerpartiets
            reservationer nr 4 och 5.
          </note>
          <note>
            I reservation nr 4 berörs elektronisk handel. Det pågår en ständig
            utveckling av den elektroniska handeln, vilket innebär att det
            löpande måste ske en uppföljning av de rättsliga frågorna.
          </note>
          <note>
            En mängd olika tjänster och varor erbjuds över nätet till alltfler.
            Därutöver ökar också möjligheterna att ta del av det ökade utbudet
            från offentlig service via den digitala tekniken. Detta ställer
            stora krav på säkerhet.
          </note>
          <note>
            För att medborgarna ska vilja använda den nya tekniken måste
            de känna tillit till systemet både vid handel via nätet och vid
            kontakter med myndigheterna.
          </note>
          <note>
            Ett sätt att öka medborgarnas tillit är att införa ett system
            med elektroniska identitetskort, s.k. smarta kort. Det systemet
            skulle underlätta medborgarnas kontakter med myndigheter och andra
            offentliga servicegivare. På ett tillförlitligt sätt kan de då
            sköta sina ärenden smidigare än i dag. Användning av ett sådant
            kort kan också möjliggöra underteckning och vid behov kryptering
            av handlingar och meddelanden.
          </note>
          <note>
            Utöver offentlig service bör de medborgare som så önskar även
            kunna nyttja sitt elektroniska identitetskort för andra tjänster.
            Tanken bakom smarta kort är att den som utnyttjar tjänsterna kan
            identifieras på ett tillförlitligt och säkert sätt och att handlingar
            och andra dokument ska få samma rättsverkan som ett egenhändigt
            undertecknande. Detta är viktigt för utvecklande av servicen till
            medborgarna.
          </note>
          <note>
            Jag vill också ta upp reservation nr 5 om obeställd e-postreklam.
            Jag vill framföra Centerpartiets synpunkt att regeringen i det
            fortsatta arbetet inom EU
          </note>
          <note>
            måste verka för en opt in-lösning. Vi anser det vara skäligt
            att kräva ett förbud mot att sända e-postreklam till konsumenter
            som inte i förväg samtyckt härtill, detta med hänvisning till
            den olägenhet och de merkostnader som uppstår vid mottagande av
            obeställd epostreklam.
          </note>
          <note>
            Vi anser att vårt ställningstagande eliminerar behovet av ett
            nationellt spärregister.
          </note>
          <note>
            Med den ändring i marknadsföringslagen som börjar gälla den 1
            maj blir det lagligt att skicka ut epostreklam till - att spamma
            - alla som inte aktivt motsätter sig detta. Spammande har medfört
            att många människor har drabbats av mycket stora mängder oönskad
            reklam. Detta skapar problem genom att viktig e-post dränks i
            allehanda skräputskick som många får.
          </note>
          <note>
            När det gäller reklam via telefax och automatisk uppringning
            föreslog regeringen en opt in-lösning, men för spam föreslog den
            en opt out-lösning. Vi tycker att det finns anledning att ompröva
            riksdagens tidigare fattade beslut och att riksdagen bör medverka
            till att Internet och e-post inte drunknar i digitalt skräp och
            reklam.
          </note>
          <note type="speaker">
            Anf. 145 KARIN JEPPSSON (s):
          </note>
          <note>
            Fru talman! Konsumenträtten är ett område som är både viktigt
            och vittomspännande. Det ser vi på motionsfloran och de yrkanden
            som finns i motionerna som ligger till grund för vårt betänkande
            LU16.
          </note>
          <note>
            Inledningsvis kan vi konstatera att konsumentfrågorna har fått
            en starkare framtoning vilket kan bero på EU-ordförandeskapet
            och på den debatt som fördes och förs. Många frågar sig varför
            vi i Sverige ska betala mycket mer för livsmedel och för byggnadsvaror,
            bara för att ta två exempel.
          </note>
          <note>
            Galna ko-sjukan och dioxiner i fisk har också bidragit till att
            debatten om konsumentfrågor har intensifierats. Det tycker jag
            är bra, dvs. att debatten är livlig.
          </note>
          <note>
            Svensk konsumenträtt är stark. Under våren 2001
          </note>
          <note>
            fastställde vi en handlingsplan för konsumentpolitiken 2001-2005.
          </note>
          <note>
            I den har vi fem framåtsyftande mål för konsumentpolitiken. Jag
            upprepar målen även om de är väl kända av dem som sitter i kammaren.
          </note>
          <note>
            · Konsumenternas ställning och inflytande på marknaden ska stärkas
            genom det s.k. inflytandemålet.
          </note>
          <note>
            · Hushållen ska ha goda möjligheter att utnyttja sina ekonomiska
            och andra resurser effektivt, det s.k. hushållningsmålet.
          </note>
          <note>
            · Konsumenternas hälsa och säkerhet ska skyddas -
          </note>
          <note>
            säkerhetsmålet.
          </note>
          <note>
            · Sådana konsumtions- och produktionsmönster ska utvecklas som
            minskar påfrestningen på miljön och bidrar till en långsiktigt
            hållbar utveckling -
          </note>
          <note>
            miljömålet.
          </note>
          <note>
            · Konsumenterna ska ha tillgång till god vägledning, information
            och utbildning - det som kallas kunskapsmålet.
          </note>
          <note>
            Dessutom har vi ett väl fungerande konsumentverk som åtnjuter
            stor respekt inom landet men även utanför landets gränser. Jag
            tänker då främst på EU.
          </note>
          <note>
            Ett kort citat från Konsumentverkets årsredovisning: "Konsumentområdet
            har nu fått vind i seglen och jag ser med tillförsikt fram emot
            de närmaste åren. Konsumentverket är redo att fortsätta och utöka
            sitt gedigna arbete för konsumenternas bästa."
          </note>
          <note>
            Detta har sagts av Karin Lindell, som många av oss känner.
          </note>
          <note>
            Fru talman! Jag kräver ett besked av Berit Adolfsson om Konsumentverket.
            Det gäller även oss politiker som anser att konsumentpolitiken
            är viktig. Tycker Berit Adolfsson att vi är förmyndare eller rentav
            fångvaktare? Det är ett rättmätigt krav att ställa. Jag vill ha
            ett klart svar. Detta kommer upp i varje debatt som jag har fört
            med Berit Adolfsson under denna mandatperiod. Det känns tråkigt,
            eftersom jag vet att
          </note>
          <note>
            Konsumentverket har en god verksamhet. Det är den och oss politiker
            som Berit Adolfsson ofta inriktar sig på.
          </note>
          <note>
            Har Berit Adolfsson läst Konsumentverkets årsredovisning? Annars
            har jag den här. Jag skulle gärna kunna tänka mig att låna ut
            den. Den är väl värd att studera.
          </note>
          <note>
            Handlingsplanen för konsumentpolitiken föregicks av en utredning
            som i och för sig gick längre än vad handlingsplanen gör. Däremot
            är det väldigt många av utredningsförslagen som bereds eller utreds
            i Regeringskansliet. Utredningen hade väldigt kort tid till förfogande,
            så därför är det både bra och rimligt att regeringen arbetar vidare
            med de förslag som är komplicerade.
          </note>
          <note>
            Exempel på det är hur konsumenter ska få tillgång till IT-baserad
            konsumentinformation om dagligvaror och hur konsumentskyddet vid
            finansiell rådgivning ska utformas så att kvaliteten blir hög.
          </note>
          <note>
            Konsumentverket har också fått flera uppdrag att arbeta med som
            ligger i linje med vad utredningen kom fram till. Det visar på
            Konsumentverkets betydelse.
          </note>
          <note>
            Det råder väldigt stora skillnader mellan socialdemokratisk och
            moderat syn på god konsumentpolitik. För moderaterna gäller ledstjärnan
            "sköt dig själv och ." - ni vet vad jag menar. Det är inte alltid
            så lätt.
          </note>
          <note>
            För oss socialdemokrater är det viktigt att ge befolkningen möjlighet
            att bli starka som konsumenter.
          </note>
          <note>
            Samtidigt vet vi att även starka konsumenter behöver stöd av
            samhällets lagar och regler.
          </note>
          <note>
            Dessutom vet vi att både Konsumentverket och
          </note>
          <note>
            Konkurrensverket står på konsumenternas sida.
          </note>
          <note>
            Fru talman! Jag vill gärna kort kommentera de olika reservationerna.
          </note>
          <note>
            I reservation 1 skriver Moderaterna att distansavtalsdirektivet
            och distansavtalslagen är förlegade och innebär ett hinder mot
            e-handel. Det finns delar i detta som jag kan hålla med om, men
            har inte reservanterna uppmärksammat att Konsumentverket fått
            i uppdrag att göra en utvärdering av det svenska genomförandet
            av distansavtalsdirektivet?
          </note>
          <note>
            Jag som socialdemokrat tror till skillnad från Moderaterna att
            e-handeln utvecklas i positiv riktning den dag konsumenterna känner
            att konsumentskyddet är gott. Om inte vi som konsumenter känner
            trygghet och förtroende för den elektroniska handeln kommer vi
            inte att använda oss av den. Det går, enligt mitt sätt att se,
            stick i stäv med det Moderaterna avser med sin reservation.
          </note>
          <note>
            Vad gäller reservation 2 kan jag bara hänvisa till att det precis
            kommit en proposition som handlar om elektronisk handel. När vi
            behandlar den kommer vi att avgöra frågan.
          </note>
          <note>
            Reservationerna 3 och 4 kan egentligen besvaras med att det som
            begärs är på gång.
          </note>
          <note>
            När det gäller Vänsterpartiets och Centerpartiets reservation
            5 om obeställd reklam pågår det arbete både inom EU och i Regeringskansliet.
            Det arbetet ligger helt i linje med reservationerna. Det kan vara
            så att EU hjälper regeringen på traven eller tvärtom, det vet
            jag inte. Men det arbete som pågår är bra. Jag hälsar det med
            tillfredsställelse.
          </note>
          <note>
            Reservationerna 6 och 7 avslås på grund av de regler som redan
            finns och de arbeten som pågår.
          </note>
          <note>
            Som goda konsumenter måste vi både ställa krav och känna ansvar.
            Med bra och tydliga lagar och regler och kloka och ansvarskännande
            konsumenter kan vi komma betydligt längre än i dag.
          </note>
          <note>
            Konsumentpolitik handlar om vår verklighet varje dag. Den förtjänar
            att stå högt upp på den politiska dagordningen.
          </note>
          <note>
            Fru talman! Med detta yrkar jag bifall till utskottets förslag
            i betänkandet och avslag på samtliga reservationer.
          </note>
          <note type="speaker">
            Anf. 146 TANJA LINDERBORG (v) replik:
          </note>
          <note>
            Fru talman! Karin Jeppsson och jag är eniga i nästan alla delar
            när det gäller konsumentpolitiken.
          </note>
          <note>
            Vi har också suttit i den konsumentpolitiska utredningen, så
            vi känner varandras ståndpunkter mycket väl. Jag är glad att vi
            många gånger har jobbat tillsammans i utskottet på ett bra sätt
            med de frågorna.
          </note>
          <note>
            Men jag måste ändå replikera när det gäller frågan om obeställd
            reklam. Här hade ni socialdemokrater ett gyllene tillfälle att
            sätta ned foten och välja den lösning som andra partier hade valt.
            Ni gjorde inte det. Nu är ni jätteglada åt att EU kommer med förslaget.
          </note>
          <note>
            Jag är väldigt besviken på att ni inte vågade. Jag kan inte se
            det på annat sätt än att det var fegt. Ni duckade. Jag kan kanske
            få en kommentar till det från
          </note>
          <note>
            Karin Jeppsson.
          </note>
          <note type="speaker">
            Anf. 147 KARIN JEPPSSON (s) replik:
          </note>
          <note>
            Fru talman! Konsumentverket fick ett uppdrag att utreda om det
            gick att införa ett spärregister som skulle ha kunnat vara en
            bra hjälp för att vi skulle slippa den formen av obeställd reklam,
            såsom opt inlösningen innebär.
          </note>
          <note>
            Nu visade det sig att det inte gick. Jag vill inte påstå att
            vi duckade. Men om vi hade vetat det som
          </note>
          <note>
            Konsumentverket kom fram till i sin utredning hade vi kanske
            redan då kunnat förespråka en opt inlösning rakt av.
          </note>
          <note>
            Som det ser ut i dag känner jag tillfredsställelse över att vi
            har kommit så långt som vi har gjort i frågan.
          </note>
          <note type="speaker">
            Anf. 148 TANJA LINDERBORG (v) replik:
          </note>
          <note>
            Fru talman! Historiskrivningen är följande: När samverkanspartierna
            skulle arbeta fram propositionen och tog upp frågan om vi skulle
            välja opt in eller opt out var regeringen mycket tydlig på den
            punkten att opt in skulle gälla.
          </note>
          <note>
            När sedan propositionen kom på riksdagens bord har man gjort
            en kovändning. Anledningen till det känner vi också till. Det
            var att svenskt näringsliv inte ville ha den lösningen. Då valde
            man att gå på den linjen, mot Konsumentverkets vilja, mot den
            enade konsumentrörelsen, mot partier i riksdagen och även mot
            ganska många socialdemokrater i riksdagen.
          </note>
          <note>
            Jag tycker att det var synd att ni duckade och att ni hade en
            sådan tilltro till registret. När propositionen lades fram hade
            ni direkt kunnat välja att stödja motionen som gick i en annan
            riktning. Det gjorde ni inte. Det är jag besviken på.
          </note>
          <note type="speaker">
            Anf. 149 KARIN JEPPSSON (s) replik:
          </note>
          <note>
            Fru talman! Vi hade inte kommit ett dugg längre i frågan än vad
            vi är i dag, Tanja Linderborg. Jag tycker egentligen att det känns
            lite trist att vi ska diskutera vad som hände förra gången vi
            diskuterade den här frågan.
          </note>
          <note>
            EU har nu tagit itu med frågan. Det hade man gjort oavsett hur
            vi hade svarat förra gången. Det utredningsarbete som Konsumentverket
            har gjort är en bra grund. Vi vet att det inte fungerar. Då kan
            vi med fog säga att vi vill ha opt in-lösningen.
          </note>
          <note>
            Jag hoppas verkligen att EU kan enas så att det blir en opt in-lösning
            för hela EU. Sedan hoppas jag att det kan genomföras i större
            områden än bara inom
          </note>
          <note>
            EU. Ska opt in-lösningen ha något verkligt genomslag är det bra
            om vi får en global överenskommelse.
          </note>
          <note>
            Det hoppas jag att vi ska kunna få tack vare EU.
          </note>
          <note type="speaker">
            Anf. 150 ANA MARIA NARTI (fp):
          </note>
          <note>
            Fru talman! Vi diskuterar någonting mycket spännande, nämligen
            konsumentens situation i IT-världen.
          </note>
          <note>
            Det är inte alls en enkel fråga. Det är t.o.m. svårt att tala
            om det därför att det finns så många speciella namn och begrepp
            att använda - opt in och opt out.
          </note>
          <note>
            Det är därför ofta svårt att ta ställning.
          </note>
          <note>
            Jag minns när jag kom in i riksdagen hösten 1999
          </note>
          <note>
            att vi diskuterade den nya bokföringslagen. Den lagtexten skulle
            också anpassas till IT-världens verklighet. Jag minns mycket väl
            att vad vi bestämde då inte kunde passa in i IT-världens verklighet.
          </note>
          <note>
            Jag är säker på att vi här i riksdagen kommer att ta upp frågan
            på nytt, på samma sätt som vi nu tar upp frågan om opt in och
            opt out.
          </note>
          <note>
            Det är väldigt svårt att i ett enda land spika fast bestämmelser
            och lagar innan de internationella överenskommelserna är någorlunda
            tydliga. Samtidigt har vi en skyldighet att stärka positionen
            för konsumenten i det egna landet. Den skyldigheten är lika stark
            som alltid.
          </note>
          <note>
            Detta är en mycket svår balansgång. Därför vill jag framför allt
            tala om en motion som Folkpartiet har lämnat in och som jag inte
            hade möjlighet att ta upp under utskottets arbete. Det gäller
            motionen T409
          </note>
          <note>
            yrkande 1, som jag yrkar bifall till. Jag är mycket medveten
            om att vi inte kommer att få igenom det i voteringen i dag. Men
            jag vill göra en markering inför den kommande verksamheten.
          </note>
          <note>
            I den motionen talar Folkpartiet om en IT-
          </note>
          <note>
            myndighet som ska arbeta för att stärka konsumentens ställning
            i IT-världen. Myndigheten ska ge stöd och information till konsumenten
            men också hjälpa näringsidkare som verkar inom IT-världen. Myndigheten
            ska föra en ständig diskussion om etik inom IT-
          </note>
          <note>
            handeln och skulle kanske också kunna arbeta med certifiering
            för näthandelsföretag.
          </note>
          <note>
            Jag tycker att det är värt att vi satsar ordentligt på den idén
            i fortsättningen. Det är klart att en sådan tanke kommer att behöva
            lite mer tid och ansträngning för att föras i hamn. Men vi är
            säkra på att det kommer att hända så småningom.
          </note>
          <note>
            Jag ska inte tala så mycket i dag. Jag ska inte fylla hela min
            talartid, eftersom jag inte tycker att det behövs. Har man ingenting
            att säga är det mycket bättre att hålla tyst. Jag vill bara markera
            att det är glädjande att frågor om diskriminering, mäklare som
            diskriminerar och diskriminering vid kreditgivning har lyfts fram
            i olika motioner.
          </note>
          <note>
            Det fanns ingen anledning att jobba vidare med dessa frågor i
            detta betänkande eftersom Diskrimineringsombudsmannen och Justitiedepartementet
            har ett mycket långtgående arbete på gång inom dessa områden.
            Jag till tacka mina riksdagsvänner som tog upp dessa frågor. Med
            detta avslutar jag mitt anförande.
          </note>
          <note type="speaker">
            Anf. 151 KJELL ELDENSJÖ (kd):
          </note>
          <note>
            Fru talman! Jag missade möjligheten till replikskifte tidigare.
            Jag vill kort ta upp frågan om nätverksförsäljning.
          </note>
          <note>
            Den motion som finns i betänkandet och som avstyrks är en signal
            och egentligen en vädjan från dem som seriöst håller på med just
            nätverksförsäljning att regeringen ska engagera sig i dessa saker
            med regelverk osv. så att det blir seriöst över hela marknaden.
          </note>
          <note>
            Jag hörde ingen kommentar om det i anförandet tidigare. Jag vill
            därför vända mig till Karin Jeppsson i den frågan och eventuellt
            få ett svar på det.
          </note>
          <note type="speaker">
            Anf. 152 KARIN JEPPSSON (s) replik:
          </note>
          <note>
            Fru talman! Jag vill be om ursäkt för att jag glömde bort att
            kommentera det. Det pågår ett arbete på
          </note>
          <note>
            EU-nivå. Vi känner att vi inte vill förgripa det, utan vi väntar
            på vad resultatet blir. Det får vi behandla senare när vi får
            besked om vad det blir. Det var synd att jag glömde bort att kommentera
            det.
          </note>
          <note type="speaker">
            Anf. 153 KJELL ELDENSJÖ (kd):
          </note>
          <note>
            Fru talman! Jag tackar för det svaret. Det är bra att frågan
            har kommit upp. Man väntar på att arbetet ska skyndas på. Vi har
            nu markerat det genom att ta upp frågan och reservera oss. Jag
            hoppas att man skyndar på arbetet också inom EU och i Sverige.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 14 §.)
          </note>
          <note>
            11 § Immaterialrättsliga frågor
          </note>
          <note>
            Föredrogs lagutskottets betänkande 2001/02:LU17
          </note>
          <note>
            Immaterialrättsliga frågor.
          </note>
          <note type="speaker">
            Anf. 154 HENRIK S JÄRREL (m):
          </note>
          <note>
            Fru talman! Vi har nu att behandla lagutskottets motionsbetänkande
            som tar upp olika immaterialrättliga frågor väckta i motioner
            från den allmänna motionstiden i höstas. Flertalet motioner avstyrks
            rutinmässigt med hänsyn till pågående utrednings- eller beredningsarbete.
            Vi moderater deltar dock i två reservationer, och vi beklagar
            att utskottsmajoriteten inte anser sig kunna gå på vår linje.
          </note>
          <note>
            Den ena reservationen - nr 4, som jag för övrigt ber att få yrka
            bifall till - vänder sig mot att staten alltjämt ska utse ordförande
            och två ledamöter i upphovsrättsorganisationen STIM:s styrelse.
            Numera får nog upphovsrättsorganisationerna i allmänhet och kanske
            STIM i synnerhet anses stå så starka att staten inte nödvändigtvis
            ska behöva hålla sin hand inne i verksamheten.
          </note>
          <note>
            Numera har vi faktiskt också fått sällskap i den uppfattningen
            av åtminstone två socialdemokratiska ledamöter i denna kammare
            av vilka den ene dessutom tidigare har varit ordförande i kulturutskottet.
          </note>
          <note>
            De hävdar i sin motion att det statliga engagemanget i
          </note>
          <note>
            STIM t.o.m., som det heter i motionen, kan få negativa kulturpolitiska
            effekter.
          </note>
          <note>
            Det är bara att beklaga att dessa socialdemokratiska motionärer
            inte har fått sina s-kamraters öron i just denna fråga. Till saken
            hör nämligen också, fru talman, att Kulturutredningen SOU 1995:84
            i sitt slutbetänkande föreslog att staten inte skulle utse ordföranden
            och två ledamöter i STIM:s styrelse eftersom det skulle kunna
            ge intrycket av något slags neutral statlig instans, vilket inte
            rimmar med organisationen roll som partsföreträdare för upphovsmän.
          </note>
          <note>
            Utskottsmajoriteten anför nu tvärtom att STIM:s marknadsdominans
            motiverar offentlig insyn liksom det faktum att STIM har att tillämpa
            internationella konventionsförpliktelser.
          </note>
          <note>
            Man skulle möjligen kunna hysa viss förståelse för det resonemanget
            om det hade varit så att organisationen hade befunnit sig i ett
            uppstartningsskede.
          </note>
          <note>
            Men nu är den sedan länge etablerad, och behöver inte inta en
            särställning i detta avseende jämfört med andra upphovsrättstagarorganisationer.
            Varför har i så fall inte dessa andra organisationer också av
            staten utsedda företrädare i sina respektive styrelser? kan man
            ju stillsamt undra. En del av dem har ju dessutom att tillämpa
            internationella konventioner när det gäller att bevaka rätten
            till upphovsrättsliga ersättningar för sina medlemmar.
          </note>
          <note>
            Nej, fru talman, det går inte att frigöra sig från misstanken
            att här finns någon oklar prestigelåsning i botten av ganska oklar
            grund.
          </note>
          <note>
            Den andra reservationen, nr 5, tar sikte på att uppdra åt regeringen
            att låta utreda förutsättningarna att eventuellt införa en s.k.
            arenarätt, droit de stade, som man säger på franska, också i svensk
            rätt. Den finns i en del andra europeiska länder. Det är framför
            allt av intresse att utröna om man kan stärka - om uttrycket tillåts
            - informationsupphovsrätten för arrangörer av idrottsevenemang
            och där eterburna eller kabeldistribuerade sändningar kan bli
            aktuella för försäljning till något produktionsbolag eller sändande
            TV- eller radiobolag.
          </note>
          <note>
            Här kommer också frågan om äganderätten till visst evenemang
            in i bilden och principfrågan huruvida någons rätt här kan anses
            ha företräde framför någon annans. Detta bör enligt vår mening
            närmare belysas, inte minst i ljuset av de erfarenheter som vunnits
            sedan EG-direktivet implementerades och bl.a. genom propositionen
            om den s.k. TV-listan.
          </note>
          <note>
            Fru talman! Vi moderater står alltså bakom reservation nr 5 men
            nöjer oss här med att nu yrka bifall till reservation nr 4.
          </note>
          <note type="speaker">
            Anf. 155 TASSO STAFILIDIS (v):
          </note>
          <note>
            Fru talman! Betänkandet innehåller en rad olika motionsyrkanden
            som är välkända för kammaren och för oss i lagutskottet. Jag kommer
            därför inte att hålla ett långt anförande, utan tvärtom bara att
            lyfta upp den reservation som vi i Vänsterpartiet vill stödja.
          </note>
          <note>
            Inledningsvis, fru talman, vill jag tala om att
          </note>
          <note>
            Vänsterpartiet ställer sig bakom utskottets betänkande och de
            ställningstaganden som är gjorda, med undantag av de punkter där
            vi inte är överens med utskottets majoritet.
          </note>
          <note>
            Det gäller bl.a. reservation 2, som handlar om patent på biotekniska
            uppfinningar eller patent på livsformer. Vi anser att det är en
            olycklig konsekvens.
          </note>
          <note>
            Jag yrkar bifall till reservationen.
          </note>
          <note>
            Vidare har vi en reservation som handlar om patent på datorprogram.
            Förvisso säger utskottets majoritet att man förutsätter att regeringen
            i sina överväganden kommer att ta hänsyn till våra motionsyrkanden,
            men man missar ändock att faktiskt lyfta fram det som vi tar upp.
            Vi tycker nämligen att regeringens ståndpunkt i förhandlingarna
            inom EU ska vara att man motsätter sig möjligheten till patent
            på mjukvara.
          </note>
          <note>
            Men vi får väl hoppas att regeringen gör det övervägandet och
            intar det ställningstagande som vi har.
          </note>
          <note>
            I övrigt, vad gäller statens engagemang i STIM, arenarätt osv.,
            står vi bakom utskottets ställningstaganden.
          </note>
          <note type="speaker">
            Anf. 156 KJELL ELDENSJÖ (kd):
          </note>
          <note>
            Fru talman! Till detta års motionsbetänkande i immaterialrättsliga
            frågor har vi kristdemokrater ett särskilt yttrande och fyra reservationer,
            varav två ihop med andra partier.
          </note>
          <note>
            Jag tänker uppehålla mig i mitt anförande vid det särskilda yttrandet
            och något lite vid reservationerna, men jag vill först yrka bifall
            till reservation 5 under punkt 11.
          </note>
          <note>
            Jag börjar sedan med det särskilt yttrandet om enklare skydd
            för uppfinningar. Det finns en socialdemokratisk motion om ett
            sådant skydd, och det begärs ett tillkännagivande om ett enklare
            skydd för uppfinningar än patent. Vi har valt att inte återupprepa
            de motioner som vi har haft tidigare när det gäller denna fråga.
            Men det finns ett klart behov av ett sådant skydd också i Sverige.
            Vi har med anledning av att det pågår annat arbete inom EU där
            frågan om bruksmodellskydd också förhoppningsvis tas upp nöjt
            oss med ett särskilt yttrande i år i denna fråga.
          </note>
          <note>
            Jag går så över till frågan om patentintrångsförsäkring. I ett
            par socialdemokratiska motioner och en moderat motion anser man
            att patentintrångsskyddet för uppfinningar och patent bör förbättras.
            Vi kristdemokrater instämmer i detta och menar att patentinnehavaren
            ofta är i en underlägsen ställning i förhållande till ett storföretag
            som gjort patentintrång. Patentinnehavaren har många gånger varken
            råd eller förmåga att processa.
          </note>
          <note>
            För att vidmakthålla och ytterligare vitalisera ett bra innovationsklimat
            är det viktigt att det finns garanterade och rimliga skydd mot
            stöld av immateriella tillgångar. Även om det enligt betänkandet
            inom
          </note>
          <note>
            EU pågår vissa överväganden i riktning mot att tillskapa en försäkringslösning
            på europeisk nivå så tycker vi kristdemokrater att regeringen
            kunde vara än mer aktiv och genom initiativ i försäkringsfrågan
            påskynda en utveckling som syftar till skydd för den svagare parten
            i detta sammanhang. Därför har vi till betänkandet fogat en reservation
            till förmån för motionernas yrkanden i den frågan.
          </note>
          <note>
            Fru talman! Nästa fråga som jag tar upp handlar om patent på
            biotekniska uppfinningar. Detta är en mycket viktig fråga. Den
            är också uppe till debatt varje år när vi debatterar immaterialrättsliga
            frågor.
          </note>
          <note>
            För oss kristdemokrater handlar det om att inte med patent överskrida
            en gräns som inte är etiskt försvarbar eller som kan vara till
            stort förfång för mänskligheten i framtiden. Vi menar att det
            inte bör vara möjligt att ta patent på liv, t.ex. gener. Vi är
            inte ensamma i denna uppfattning, vare sig här i kammaren eller
            i forskarkretsar.
          </note>
          <note>
            I tidningen Dagens Forskning från den 4-5 mars i år refereras
            till medicinsk-etiska rådet som i ett remissvar angående EG-direktivets
            implementering i svensk lag säger följande:
          </note>
          <note>
            "Människans gener bör under inga som helst omständigheter kunna
            patenteras. Direktivet är oacceptabelt i sin nuvarande utformning,
            och följaktligen ska Sverige också agera för att det omformas."
          </note>
          <note>
            Från Gentekniknämnden har uttalats följande -
          </note>
          <note>
            jag citerar ur samma tidning igen:
          </note>
          <note>
            "Direktivets gränsdragning mellan vad som är upptäckt och vad
            som är uppfinning är fortfarande outredd, och att det i den föreslagna
            lagtextens definition av industriell användning fortfarande är
            oklart om och när en gensekvens ska anses som en uppfinning."
          </note>
          <note>
            Här skulle det finnas mycket ytterligare att säga, men jag ska
            hålla min talartid och tar inte upp mer när det gäller den frågan.
          </note>
          <note>
            När det gäller statens engagemang i STIM vill jag bara kort deklarera
            att vår åsikt är att staten inte längre borde behöva engagera
            sig i STIM genom att bl.a.
          </note>
          <note>
            utse ordförande och styrelseledamöter. Därför är vi med på den
            reservation som handlar om att detta inte är nödvändigt.
          </note>
          <note>
            Fru talman! Slutligen vill jag säga några ord om motionerna som
            handlar om arenarättigheter.
          </note>
          <note>
            I en kristdemokratisk kommittémotion föreslår vi att idrottsföreningars
            arenarättigheter för evenemang där det i dag inte finns en upphovsrätt
            utreds. Bakgrunden till motionen liksom till liknande motioner
            från tidigare år är den principfråga som aktualiserades i samband
            med den s.k. TV-listedebatten. Betydande kritik framfördes mot
            förslaget att ta ifrån innehavare av rättigheter dessa rättigheter
            och ge dem till någon annan.
          </note>
          <note>
            Den principfrågan är tungt vägande och ett bärande skäl för att
            gå vidare med en utredning. Eftersom samma yrkande har varit föremål
            för lagutskottets övervägande tidigare och debatterats här i kammaren
            tänker jag inte framföra någon ytterligare omfattande argumentering
            här i dag. Jag hoppas att regeringen så småningom inser att den
            här frågan är viktig att lösa.
          </note>
          <note>
            Glädjande nog har Moderaterna nu också en motion som berör detta
            ämne. Vi har en gemensam reservation här. Jag yrkar alltså bifall
            till reservation nr
          </note>
          <note>
            5.
          </note>
          <note type="speaker">
            Anf. 157 ANDERS BERGLÖV (s):
          </note>
          <note>
            Fru talman! Återigen ska vi diskutera ett motionsbetänkande som
            rör de immaterialrättsliga frågorna.
          </note>
          <note>
            Våra olika ståndpunkter angående årets motioner har varit kända
            ganska länge. Vi har diskuterat dem många gånger. Jag inleder
            i alla fall med att yrka bifall till förslaget i lagutskottets
            betänkande nr 17 i dess helhet samt avslag på samtliga reservationer.
          </note>
          <note>
            Inledningsvis vill jag ge några kommentarer till den reservation
            som Kristdemokraterna avgett beträffande patentintrångsförsäkringen.
          </note>
          <note>
            För det första har sanktionssystemet för patentintrång förstärkts
            av denna riksdag för inte så länge sedan. I korta ordalag innebär
            detta att det rättsliga skyddet för patentintrång faktiskt förbättrats
            för innehavaren av ett patent. Det är enligt min bedömning alltför
            tidigt att säga något om de rättsliga effekter som dessa förstärkningar
            inneburit ur skyddssynpunkt.
          </note>
          <note>
            För det andra har den försäkring mot patentintrång som tidigare
            var möjlig att teckna för uppfinnare visat sig vara olönsam. Enligt
            uppgift är detta i mångt och mycket ett resultat av att Sverige
            som marknad varit alltför begränsad för de lönsamhetskrav en sådan
            här typ av försäkring måste ha. Enligt uppgift har också en inledande
            diskussion påbörjats från kommissionens sida. Vad den diskussionen
            resulterar i har vi säkert anledning att återkomma till.
          </note>
          <note>
            För det tredje har regeringen faktiskt försökt åstadkomma just
            det som reservationen efterlyser.
          </note>
          <note>
            Trots initiativ inom detta område har arbetet med att få intressenter
            att ånyo inrätta en patentförsäkring inte visat sig vara möjligt
            att genomföra. Detta trots att staten gett vissa utfästelser om
            att stå för vissa initialkostnader.
          </note>
          <note>
            Vi socialdemokrater bedömer dessa fakta något annorlunda än vad
            Kristdemokraterna tycks göra och ser det i stället som naturligt
            att se vilka initiativ som kan komma från EU:s sida. Skulle det
            visa sig att ett förstärkt ekonomiskt skydd för patentinnehavare
            skulle kunna komma till stånd genom en försäkringslösning ser
            vi naturligtvis inga hinder för detta.
          </note>
          <note>
            Fru talman! Vad gäller frågan om biotekniska uppfinningar kan
            konstateras att regeringen under föregående år har tagit fram
            en departementspromemoria som penetrerar frågan om rättsligt skydd
            för biotekniska uppfinningar. Jag kommer inte att fördjupa mig
            ytterligare i de ståndpunkter vi har haft tidigare. Men promemorian
            pekar ändå på ett par omständigheter som kan vara av värde att
            lyfta fram i den debatt som pågår.
          </note>
          <note>
            Det är av stor vikt att en lagstiftning om rättsligt skydd inarbetas
            i vår patenträtt. För denna ståndpunkt kan bl.a. anföras de stora
            utvecklingskostnader som den moderna bioteknikindustrin har innan
            en produkt kan börja säljas på marknaden. Denna utveckling kräver
            en ensamrätt för att de kostnader som läggs på denna typ av projekt
            ska kunna motiveras ur investeringssynpunkt.
          </note>
          <note>
            En annan omständighet som lyfts fram är också det angreppssätt
            vi har på de risker som biotekniken för med sig. Kan det sägas
            vara rimligt att angripa dessa risker genom att angripa patenträtten
            i första hand? Borde vi inte i stället angripa de effekter som
            en riskabel teknik och forskning för med sig? Att inneha en ensamrätt
            innebär ju i första hand en ekonomisk garanti för att få avkastning
            på något man uppfunnit. Om effekten av vad man uppfunnit är skadlig
            eller på annat sätt oönskad borde det väl vara bättre om detta
            förbjöds eller reglerades. På det sättet förlorar ju innehavaren
            av patentet anledningen att ha en ensamrätt då den ju blir ekonomiskt
            betydelselös.
          </note>
          <note>
            Denna möjlighet pekar också regeringens promemoria på, och kanske
            är detta egentligen det enda säkra synsätt som vi kan möta den
            här utveckling med. Det är en utveckling som rymmer fantastiska
            möjligheter för människan men också okända risker.
          </note>
          <note>
            Fru talman! Vidare finns det en reservation rörande patent på
            programvaror. Även detta är ett område som kan ses som problematiskt.
            Det har inte minst en del synpunkter från olika människor gett
            bevis på under mina år här i riksdagen. I Sverige kan man i dag
            inte patentera ett datorprogram. Ett datorprogram är upphovsrättsligt
            skyddat.
          </note>
          <note>
            Vad jag har kunnat utröna så siktar en framtida harmonisering
            av patent på programvaror i den europeiska gemenskapen inte i
            första hand på datormjukvara som omtalas i de motioner som skrivits
            i ärendet.
          </note>
          <note>
            I stället handlar det om speciella programvaror vilka hänger
            intimt samman med en teknisk funktion. Vad jag kan förstå skulle
            effekten av att inte kunna patentera en sådan programvara också
            bli att den tekniska funktionen inte skulle kunna patenteras.
            Det är en effekt som jag tror skulle utesluta många goda uppfinningar.
          </note>
          <note>
            Vi har dock säkert anledning att återkomma till denna fråga i
            framtiden då ett mer homogent förslag finns att ta ställning till
            från regeringen och EU:s sida.
          </note>
          <note>
            Fru talman! Så till den reservation som berör statens engagemang
            i STIM:s styrelse. Jag nöjer mig med att i denna del konstatera
            att vi från majoritetens sida tycker att det fortfarande finns
            skäl för en statlig representation i STIM:s styrelse.
          </note>
          <note>
            Avslutningsvis vill jag nämna några ord kring den reservation
            som vill överväga införandet av en arenarätt. En frågeställning
            skulle kunna vara på vilket sätt ett förstärkt upphovsrättsskydd
            i form av en arenarätt skulle komplettera den bild av upphovsrätter
            som vi har.
          </note>
          <note>
            Vår bild av de populära idrottsevenemang som sker i dag är i
            vart fall att de internationella förbunden eller den olympiska
            kommittén inte direkt kan sägas vara hotade i sina arrangemang
            varken ur ekonomisk eller juridisk synvinkel. En förklaring till
            detta är självklart att förbunden kan teckna lönsamma sponsor-
            och reklamkontrakt, men de har också intäkter från försålda TV-rättigheter.
          </note>
          <note>
            Vi har på grundval av nämnda resonemang svårt att förstå vad
            en förstärkt upphovsrätt just inom detta område skulle kunna bidra
            till. Vad jag vet är detta inte heller något stort problem för
            den samlade idrottsrörelsen.
          </note>
          <note>
            Fru talman! Jag vill avslutningsvis återigen yrka bifall till
            förslaget i lagutskottets betänkande nr 17
          </note>
          <note>
            och avslag på samtliga reservationer hörande till detta betänkande.
          </note>
          <note type="speaker">
            Anf. 158 TASSO STAFILIDIS (v) replik:
          </note>
          <note>
            Fru talman! Det gäller patent på biotekniska uppfinningar eller
            patent på gener och livsformer. Det som Anders Berglöv tar upp
            här är väldigt intressant.
          </note>
          <note>
            Han undrar om vi inte i stället borde inrikta oss på effekterna
            av vad ett patent skulle innebära i stället för att förbjuda patentet.
            Visserligen är det en väldigt intressant diskussion, och den vill
            vi i Vänsterpartiet väldigt gärna fortsätta att föra, men i betänkandet
            lyfts ingenting av detta upp. Det tycker jag är väldigt intressant.
          </note>
          <note>
            I betänkandet säger majoriteten att några bärande skäl för att
            motverka ett genomförande av direktivet har utskottet inte ansett
            föreligga. Vidare säger även utskottets majoritet i betänkandet
            att utskottet inte heller har sett någon anledning att föregripa
            det arbete som pågår såväl i Sverige som internationellt med den
            närmare utformningen av ett från etisk synpunkt lämpligt och i
            övrigt väl fungerande skydd för biotekniska uppfinningar.
          </note>
          <note>
            Anders Berglöv lyfter här upp aspekten att man skulle kunna problematisera
            effekterna av ett patent som får negativa konsekvenser för tredje
            världen och för människor. Det är intressanta är ju att utskottets
            majoritet i stort sett bara har lyft upp de ekonomiska konsekvenserna
            för läkemedelsbolag osv. Det tycker vi från Vänsterpartiets sida
            är allvarligt. Det är därför vi reserverat oss. Det är just det
            som har lyfts fram i betänkandet från lagutskottet.
          </note>
          <note>
            Men, som sagt, frågan om att ha lagstiftning som förbjuder vissa
            negativa effekter är intressant. Kan
          </note>
          <note>
            Anders Berglöv utveckla det vore det också intressant.
          </note>
          <note type="speaker">
            Anf. 159 ANDERS BERGLÖV (s) replik:
          </note>
          <note>
            Fru talman! Jag vet inte om jag kan utveckla det.
          </note>
          <note>
            Men det här handlar om ett EG-direktiv som ska implementeras
            i svensk lagstiftning. Det lagutskottet har konstaterat är att
            det inte föreligger några större avvikelser från EG-direktivet
            i den svenska patentlagen. Vi behöver inte göra några större förändringar.
          </note>
          <note>
            De begränsningar när det gäller biotekniska uppfinningar som
            finns i svensk patentlagstiftning finns i allt väsentligt också
            i EG-direktivet.
          </note>
          <note>
            Det jag vill lyfta fram i den här frågan är naturligtvis det
            angreppssätt vi har. Jag tycker att det är en ganska märklig syn
            att helt vilja så att säga avpollettera en del av forskningen
            med att detta aldrig ska kunna patenteras.
          </note>
          <note>
            Jag skulle också vilja vända mig emot den begreppsförvirring
            som inte minst framkommer i en del av de motioner som utgör motiv
            till den här reservationen. Man kan exempelvis inte patentera
            mänskliga gener. Jag tycker att det är onödigt att ens föra en
            sådan diskussion. Men ska vi för den sakens skull alltid säga
            att gener över huvud taget aldrig får användas i teknologisk mening?
            De ska aldrig kunna patenteras.
          </note>
          <note>
            Jag tycker att det vore ett ganska märkligt steg i den mänskliga
            utvecklingen om vi skulle börja med att förbjuda det som vi ännu
            vet ganska lite om. Det är därför jag vill peka på effekterna.
            Negativa effekter har vi i den här församlingen anledning att
            fundera över i framtiden. Det finns naturligtvis, jag erkänner
            det, negativa effekter även av biotekniska uppfinningar. Det är
            en forskning som är äventyrlig och som man måste sköta under mycket
            stort ansvar. Det menar jag att vi gör.
          </note>
          <note type="speaker">
            Anf. 160 TASSO STAFILIDIS (v) replik:
          </note>
          <note>
            Fru talman! Jag blir så klart fundersam och undrar: Hur skulle
            vi kunna förbjuda de effekter som de stora biotekniska företagen
            får till stånd genom att man t.ex. får fram en ny rissort som
            konkurrerar ut alla andra rissorter, så att bönder i tredje världen
            tvingas att använda en rissort som de egentligen inte har råd
            att ta in? På vilket sätt skulle vi genom lagstiftning kunna stävja
            en sådan bioteknisk uppfinning? Jag får inte ihop det riktigt.
          </note>
          <note>
            Ett annat område är just patentet på mjukvara som även Anders
            Berglöv menade är en problematisk fråga. Därför vill jag fråga
            om även Anders Berglöv tycker att regeringens ståndpunkt i förhandlingarna
            i
          </note>
          <note>
            EU ska vara att vi ska vara motståndare till att man ska kunna
            ta patent på mjukvara.
          </note>
          <note type="speaker">
            Anf. 161 ANDERS BERGLÖV (s) replik:
          </note>
          <note>
            Fru talman! Regeringens ståndpunkt, som togs upp i den senare
            frågan, har vi säkert anledning att återkomma till senare. Man
            kan ju börja med att penetrera frågan om programvara. Först och
            främst är det ju en upphovsrättsligt skyddad vara.
          </note>
          <note>
            Det andra man talar om i den här diskussionen -
          </note>
          <note>
            det fick vi oss alla till livs i lagutskottet - är datorimplementerade
            uppfinningar. Det är uppfinningar som på olika sätt är beroende
            av ett program för att kunna utföra en teknisk funktion. Ska vi
            kunna räkna in mjukvara, som det talas om i motionerna, i detta?
          </note>
          <note>
            Mjukvara är alltså programmet Word eller Lotus
          </note>
          <note>
            Notes, som vi använder här i riksdagen. De är uppbyggda på ett
            speciellt sätt. De är uppbyggda utifrån en programmering, en programmering
            som så att säga är ett språk, ett alfabet. På det sättet skulle
            jag tro att det generellt sett är väldigt svårt att patentera
            programvara. Det skulle vara väldigt svårt att tillämpa.
          </note>
          <note>
            Det kanske kan komma. Den tekniska utvecklingen går fort i dag.
            Men i dagens utformning tror jag att det är svårt att patentvägen
            kunna komma till rätta med problemet och skydda upphovsmännen
            tillräckligt.
          </note>
          <note type="speaker">
            Anf. 162 HENRIK S JÄRREL (m) replik:
          </note>
          <note>
            Fru talman! När jag lyssnar till Anders Berglöv och hör honom
            säga att han nöjer sig med att konstatera att det finns skäl för
            att utskottsmajoriteten har fastnat för att staten ska utse tre
            representanter i
          </note>
          <note>
            STIM:s styrelse har jag en viss förståelse för honom.
          </note>
          <note>
            Han vill inte närmare gå in på vilka utskottsmajoritetens skäl
            är. Jag förstår det, därför att de är mycket klena. Det finns
            egentligen inga bärande skäl längre för att staten ska vara representerad.
            Det har jag försökt peka på i mitt huvudanförande. Men jag förstår
            om Anders Berglöv därför inte i sak vill diskutera den saken.
          </note>
          <note>
            När det gäller arenarätten, droit de stade, behöver det inte
            alltid vara Olympiska kommittén som är inblandad. Det kan vara
            mindre arrangörer som är inblandade i ett idrottsevenemang t.ex.
            Lagutskottet hävdade i ett tidigare avslag på en motion i samma
            ämne att det inte fanns några bärande skäl för att göra en utredning.
            Principfrågan aktualiserades som sagt i samband med TV-listedebatten,
            och betydande kritik framfördes då av att detta innehöll en möjlighet
            att ta ifrån innehavare av rättigheter dessa och ge dem till någon
            annan. Det är det som är principfrågan. Den kan nog anses tungt
            vägande och som ett bärande skäl. Vi begär ju bara att regeringen
            ska tillsätta en utredning och närmare studera den här frågan.
            Vi har inte sagt att vi absolut måste införa en arenarätt. Men
            det bör noggrant analyseras om det finns ett behov av en sådan.
          </note>
          <note type="speaker">
            Anf. 163 ANDERS BERGLÖV (s) replik:
          </note>
          <note>
            Fru talman! Först STIM. Jag kan naturligtvis återupprepa de skäl
            som vi under tre riksmöten har anfört för att vi ska bevara ett
            statligt engagemang i STIM.
          </note>
          <note>
            Det ena är att musiklivet har en stark ställning i vårt samhälle
            som jag tycker helt enkelt motiverar att allmänintresset har representation.
          </note>
          <note>
            Det andra i den delen är just det som Henrik S Järrel också mycket
            riktigt påpekade i sitt anförande, de internationella förpliktelser
            som vi har. De är lite särskilda på det musikaliska området.
          </note>
          <note>
            Den tredje delen, som jag tror att vi inte har nämnt särskilt
            mycket, är musiken som upphovsrätt. Den har en viss särart i upphovsrätten
            på sådant sätt att den är väldigt lätt att kopiera. Ett litterärt
            verk, bildkonst, ett fotografi kan inte kopieras på riktigt samma
            enkla sätt, även om man med datorteknik visserligen kan göra det
            i dag. Men för musiken räcker det med ett öra. Jag tycker att
            också detta gör att vi har anledning att bevara upphovsrätten
            på ett annat sätt. Det finns ett statligt intresse av det.
          </note>
          <note type="speaker">
            Anf. 164 HENRIK S JÄRREL (m) replik:
          </note>
          <note>
            Fru talman! Jag konstaterar då att det finns andra upphovsrättsorganisationer,
            Författarförbundet, Sveriges bildkonstnärers upphovsrättsorganisation
            BUS
          </note>
          <note>
            och DUR och allt vad de heter, där staten inte förbehåller sig
            rätten att utse någon representant. De får klara sig alldeles
            på egen hand. Det finns också för dessa organisationer anledning
            att ibland tillämpa internationella konventionsåtaganden som Sverige
            har tillträtt. Varför har de inte i så fall, om man ska följa
            Anders Berglövs resonemang, representanter utsedda av staten?
            Dessa konstnärer är väl minst lika viktiga som upphovsrättsinnehavare
            som någonsin musikutövande personer.
          </note>
          <note type="speaker">
            Anf. 165 ANDERS BERGLÖV (s) replik:
          </note>
          <note>
            Fru talman! Jag tar självklart inte ställning till vilken konstnärlig
            särart som är bättre eller sämre. Jag tror säkert att det finns
            en organisatorisk historia bakom de företeelser som Henrik S Järrel
            pekar på.
          </note>
          <note>
            Men jag skulle ändå vilja lyfta fram just den musikaliska särarten
            som upphovsrätt betraktad. Jag tror att det är viktigt, och jag
            tror inte att tiden är mogen för staten att lämna detta ännu.
          </note>
          <note type="speaker">
            Anf. 166 KJELL ELDENSJÖ (kd) replik:
          </note>
          <note>
            Fru talman! Arenarätten har redan varit uppe så jag ska inte
            förlänga den diskussionen så mycket.
          </note>
          <note>
            Men det har förts fram en betydande kritik just vid
          </note>
          <note>
            TV-listedebatten. Det tycker vi är skäl nog för att utreda den
            här frågan.
          </note>
          <note>
            När det gäller biotekniska uppfinningar ska jag inte heller fördjupa
            mig i det som gäller att förbjuda negativa effekter. Det har också
            varit uppe. Men en sak som jag vill ta upp är att det finns fler
            som är mer insatta i de här frågorna än vad vi i lagutskottet
            kan vara som har invändningar mot det biotekniska EG-
          </note>
          <note>
            direktivets utformning.
          </note>
          <note>
            Jag hänvisade till vad Statens medicinsk-etiska råd skrev om
            att människans gener under inga som helst omständigheter bör kunna
            patenteras och att direktivet är oacceptabelt i sin utformning.
            Likaså har
          </note>
          <note>
            Gentekniknämnden i samma tidning uttalat att direktivets gränsdragning
            mellan vad som är upptäckt och vad som är uppfinning fortfarande
            är outrett.
          </note>
          <note>
            Det finns saker som faktiskt inte är riktigt klargjorda. Det
            gäller t.ex. detta med upptäckt kontra uppfinning.
          </note>
          <note type="speaker">
            Anf. 167 ANDERS BERGLÖV (s) replik:
          </note>
          <note>
            Fru talman! Jag skulle vilja svara med ett par motfrågor. En
            mänsklig gen kan inte patenteras. Den är en upptäckt. Var går
            gränserna, Kjell Eldensjö, som är viktiga att dra? Var anser Kristdemokraterna
            att gränserna går?
          </note>
          <note type="speaker">
            Anf. 168 KJELL ELDENSJÖ (kd) replik:
          </note>
          <note>
            Fru talman! Det är detta som inte är utrett. Gentekniknämnden
            säger att det är viktigt att titta ännu närmare på dessa frågor.
            Det är därför som vi är tveksamma till EG-direktivets utformning.
          </note>
          <note type="speaker">
            Anf. 169 ANDERS BERGLÖV (s) replik:
          </note>
          <note>
            Fru talman! Det finns gränser som anges i den svenska patentlagstiftningen.
            Det finns gränser som anges i EU:s direktiv om biotekniska uppfinningar.
          </note>
          <note>
            De gränserna är också klart och tydligt formulerade i den departementspromemoria
            regeringen har tagit fram i den delen.
          </note>
          <note>
            Jag kan hålla med Kjell Eldensjö om att det finns inga klara
            och tydliga gränser inom ett forskningsområde som ännu ligger
            i sin linda. Det är därför jag i mitt anförande lyfte fram att
            det är viktigt att betona att detta är en pågående och öppen debatt
            och att denna typ av forskning sker under öppna former. Då kan
            vi hela tiden hålla den etiska delen levande och sätta gränser.
          </note>
          <note>
            Jag kan göra en liknelse med när bensinmotorn uppfanns. Många
            upplevde uppfinningen av bensinmotorn som en fantastisk möjlighet
            för mänskligheten. Det var den säkert. Bilismen startade ur detta.
          </note>
          <note>
            Men den har också negativa effekter, som den här riksdagen och
            EU senare har fått ta itu med inom miljöarbetet på grund av att
            man har fått nya kunskaper.
          </note>
          <note type="speaker">
            Anf. 170 ANA MARIA NARTI (fp):
          </note>
          <note>
            Fru talman! Jag ska nöja mig med att tala om en enda punkt i
            betänkandet. Det gäller diskussionen kring STIM och statens engagemang
            i STIM.
          </note>
          <note>
            Jag minns att när jag var vikarierande ledarskribent i Dagens
            Nyheter - jag tror att det var i slutet av
          </note>
          <note>
            70-talet eller i början av 80-talet - råkade jag skriva en artikel
            om politikerna i kulturen. Med den bakgrund jag har, kommande
            från en värld där politiken fick bestämma över absolut allting,
            i första hand över tänkande och känslor, alltså över kultur, konst,
            musik, film, skrev jag rakt på sak, lycklig som jag var över att
            äntligen kunna skriva i en demokrati, att politikerna inte har
            någon plats i ledning av kulturverksamhet, att de inte behöver
            finnas i styrelser och värdepositioner inom kulturen och konsten.
          </note>
          <note>
            När jag skrev denna artikel blev det världens största rabalder.
            Jag blev bildligt stenad av många debattörer för att jag vågade
            ifrågasätta politikerns vägvisande, allomfattande roll. Så var
            det på 70-talet eller i början av 80-talet.
          </note>
          <note>
            Det som vi i dag ser när vi diskuterar STIM är en rest av det
            sättet att se på saker och ting. Det är väldigt synd att den här
            resten fortfarande finns i våra debatter och diskussioner. I våra
            debatter i kulturutskottet talar man - och även kulturministern
            säger samma sak - om en armlängds avstånd mellan politik och kultur
            och konst. Jag skulle verkligen vilja att det avståndet blev oändligt.
            Det behövs inga direkta kopplingar mellan politik och ideologi
            å ena sidan, och konst och kultur å andra sidan. Det behövs tvärtom
            väldigt många skyddsmurar så att vi en gång för alla blir av med
            ambitionen hos vissa politiska grupper att styra människornas
            tankar och känslor.
          </note>
          <note>
            Därför kommer jag att yrka bifall till reservation 4
          </note>
          <note>
            under punkt 9.
          </note>
          <note type="speaker">
            Anf. 171 ANDERS BENGTSSON (s):
          </note>
          <note>
            Fru talman! Företagandet i Sverige söker nya former. Strukturomvandlingen
            är inte unik för Sverige utan sker världen över i industriländerna.
            Det är en utveckling som inte minst kännetecknas av att varor,
            tjänster, människor och kapital alltmer rör sig över nationsgränserna.
            Det är på många sätt en positiv utveckling, men den ställer samtidigt
            delvis nya krav på politiken. Vi ser behov av internationella
            styrinstrument och ibland av övernationella beslut, t.ex. i
          </note>
          <note>
            EU, när behoven av en bättre konkurrenslagstiftning lyfts upp
            på dagordningen. Vi ser det särskilt tydligt när företag i all
            hast bestämmer sig för att flytta och inte ta ansvar för de anställda
            som finns kvar på orten. Då behövs spelregler för företag och
            länder att arbeta efter.
          </note>
          <note>
            Större och friare marknader skapar stora möjligheter men också
            ett behov av regler för att skydda enskildas rättigheter. Den
            strukturomvandling som har pågått under en längre tid varken kan
            eller vill vi stoppa. Däremot kan de negativa konsekvenserna förebyggas
            genom aktiva och framåtsyftande åtgärder. Internationaliseringen
            av företag är lite av en trend, men det finns också en utvecklingspotential
            av flera småföretag eller nya branscher som växer fram och nischas
            inom ett område - till en alldeles speciell vara eller en alldeles
            specifik målgrupp.
          </note>
          <note>
            Fru talman! Därför är ett stärkt rättsskydd för patent en fråga
            där jag ser att politiken skulle kunna göra en skillnad. Som det
            ser ut i dag är rättsskyddet för patent i det närmaste obefintligt
            för en enskild uppfinnare eller för en småföretagare. Man saknar
            helt enkelt de ekonomiska möjligheterna att skydda sig mot ett
            patentintrång.
          </note>
          <note>
            Vid ett besök jag gjorde hos Börje Johansson på
          </note>
          <note>
            Villab AB i Båstad - en av våra många kreativa entreprenörer
            - uppmärksammade han mig på den moment 22-situation en uppfinnare
            med små resurser lätt hamnar i, dvs. att inte ha resurser att
            bevaka och framför allt att driva processer för att försvara sitt
            patent eller mönsterskydd. Dessa svårigheter tar jag också upp
            i min motion, Rättsskyddet för patent, som behandlas i det här
            betänkandet.
          </note>
          <note>
            Den enskilde uppfinnaren och småföretagaren har inte särskilt
            stora möjligheter att göra sin röst hörd och få saker rättsligt
            prövade. Att driva en process mot den som har gjort intrång i
            ens uppfinning blir uteslutet redan på tankestadiet. Jag tror
            att ett stärkt rättsskydd för patent skulle öka incitamentet för
            många kvinnor och män att våga satsa på sin idé.
          </note>
          <note>
            Oavsett om de någonsin behöver praktisk hjälp av rättsskyddet
            har det principiell betydelse att det finns.
          </note>
          <note>
            När vi nu har ett statligt verk som handhar patentoch registreringsfrågor
            är det inte orimligt att det också finns ett statligt ansvar för
            att se till att patentsystemet fungerar och kan upprätthållas.
            Det är inte heller utan anledning som frågan tidigare har varit
            aktuell för diskussion. Vid det tillfället, 1998, stupade frågan
            på att det inte fanns tillräckligt med privata intressenter och
            finansiärer för att kunna finansiera rättsskyddsförsäkringen,
            detta trots att regeringen hade förklarat sig beredd att tillskjuta
            medel för initialkostnaderna.
          </note>
          <note>
            Det var för fyra år sedan. Hur ser intresset ut i dag? Det vet
            vi egentligen inte förrän vi har aktualiserat frågan på nytt.
          </note>
          <note>
            I den rapport som NUTEK lämnade 1998, Rättsskyddsförsäkring för
            patent, föreslår man lösningar med möjligheter att utveckla ett
            rättsskydd på nordisk och europeisk nivå. Det vi vet i dag är
            att lösningen med en europeisk rättsskyddsförsäkring inte är aktuell
            inom en snar framtid. Självklart bör vi verka för att det på sikt
            kan skapas en hållbar lösning, där ett rättsskydd för patent kan
            tillämpas på EU-nivå och över nationsgränserna.
          </note>
          <note>
            Vad gör vi då till dess? Behovet av att värna enskildas rättigheter
            är uppenbart i dag. Låt oss därför så länge arbeta för att först
            hitta en hållbar lösning nationellt i Sverige. På det viset kan
            Sverige också bli föregångare på området och stå i framkant när
            vi tillsammans med andra länder ska utforma det europeiska rättsskyddet.
            Min förhoppning är därför att lagutskottet kan återkomma med ett
            initiativ i frågan.
          </note>
          <note>
            Med dessa synpunkter vill jag yrka bifall till förslaget i lagutskottets
            betänkande 17.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 14 §.)
          </note>
          <note>
            12 § Mänskliga rättigheter m.m. - länder, områden, enskilda folkgrupper
            och vissa FN-frågor
          </note>
          <note>
            Föredrogs utrikesutskottets betänkande 2001/02:UU8
          </note>
          <note>
            Mänskliga rättigheter m.m. - länder, områden, enskilda folkgrupper
            och vissa FN-frågor.
          </note>
          <note type="speaker">
            Anf. 172 STEN TOLGFORS (m):
          </note>
          <note>
            Fru talman! Sverige ska konsekvent och entydigt driva det absoluta,
            universella och okränkbara i mänskliga rättigheter och demokratins
            värden. Det kalla krigets anpasslighet och relativisering måste
            ersättas av tydliga ställningstaganden för de värden som den västerländska
            demokratin och humanismen står för.
          </note>
          <note>
            Afrikansk socialism som omskrivning för enpartistyre, Asian values
            som omskrivning för förtryck av mänskliga rättigheter, demokratisk
            socialism, som det hette i det gamla östblocket, som omskrivning
            för diktatur - alla måste avvisas, genomskådas och fördömas.
          </note>
          <note>
            Det finns inga speciella eller förmildrande omständigheter, som
            ledarna i t.ex. Kina och Zimbabwe talar om. Det finns bara mänskliga
            rättigheter och brott mot mänskliga rättigheter.
          </note>
          <note>
            Det finns heller inga ursäkter för dem som indirekt stöder detta
            eller ursäktar det. Jag beklagar djupt att SADC och Sydafrikas
            president Mbeki inte tillräckligt tydligt har tagit avstånd från
            president Mugabes manipulationer av valet i Zimbabwe. Det är dags
            att öka kraven på och klarspråket om afrikanska länders eget ansvar
            för kontinentens utveckling och människors situation. Svensk utrikespolitik
            måste handla om värden, inte anpasslighet eller relativisering.
          </note>
          <note>
            Fru talman! Det har blivit bättre de senaste åren, särskilt efter
            EU-medlemskapet. Det finns dock kvar fossil av det gamla.
          </note>
          <note>
            Varje taiwanes är välkommen att besöka Sverige.
          </note>
          <note>
            Men om en person från Taiwan reser hem från besöket i Sverige,
            kandiderar i ett demokratiskt val och dessutom lyckas vinna sitt
            folks högsta förtroendeuppdrag, är han inte välkommen tillbaka
            till Sverige.
          </note>
          <note>
            Kan någon förklara logiken i detta för mig? Ska vi straffa att
            människor blir demokratiskt valda?
          </note>
          <note>
            Sverige driver en ett-Kina-politik. Det stöder vi.
          </note>
          <note>
            Vi stöder däremot inte att regeringen, samtidigt som man välkomnar
            diktaturens yttersta företrädare från
          </note>
          <note>
            Folkrepubliken Kina, avvisar ledarna för den kinesiska kultursfärens
            första demokrati, Taiwan. Att säga att detta sänder olyckliga,
            tvehågsna och tvivelaktiga signaler om den svenska regeringens
            syn på värdet av demokratiseringen i Taiwan är knappast att ta
            i.
          </note>
          <note>
            Ett-Kina-politiken innebär att Sverige inte kan ha fulla diplomatiska
            relationer med Taiwan eller ta emot officiella besök, men den
            innebär inte att privata besök från Taiwans ledare måste avvisas.
            Det är denna skillnad mellan privata och offentliga besök som
            är grunden i dagens fyrpartireservation.
          </note>
          <note>
            Det finns en inofficiell praxis i EU innebärande att Taiwans
            fem högsta befattningshavare inte ska beviljas visum. Miljöpartiet
            har haft fel i sina uttalanden. Det finns inget EU-avtal om saken,
            bara en praxis. Likväl måste den svenska regeringen agera för
            att ändra denna EU-praxis så att sanna demokrater inte stängs
            ute från den union som baseras på demokratins värden. Utrikesministern
            har när jag har frågat henne inte förmått ge ett enda argument
            för denna praxis bevarande. Inte heller utskottets majoritet förmår
            göra det.
          </note>
          <note>
            Likväl fanns chansen att nå en ny majoritet om att öppna Sverige
            för besök av sanna demokrater från
          </note>
          <note>
            Taiwan. Miljöpartiet skrev i fjol under en reservation som var
            så långtgående att ingen skillnad gjordes mellan officiella och
            privata besök, men i år vågade man inte stå för sin uppfattning.
            Det är klent, för att uttrycka sig milt.
          </note>
          <note>
            Fru talman! På flera punkter i dagens betänkande backar majoriteten
            jämfört med tidigare år. Utskottet slår nu äntligen fast att observatörskap
            för Taiwan i
          </note>
          <note>
            WHO skulle välkomnas av Sverige. Kvar står dock
          </note>
          <note>
            Socialdemokraternas bristande tydlighet vad gäller
          </note>
          <note>
            Kinapolitiken i övrigt, särskilt vad gäller Kinas kärnvapenprogram.
            Svaret på våra motioner i betänkandet handlar mest om viktiga
            men allmänna avtal, men det saknas en tillräckligt tydlig markering
            av hur allvarligt Sverige ska se på frågan. Kinas missilprogram
            nämns över huvud taget inte.
          </note>
          <note>
            Utrikesministern har tidigare signalerat att hon är beredd att
            efter oppositionens påstötningar öka tydligheten i Sveriges ställningstagande
            gentemot Kina.
          </note>
          <note>
            Men ännu återstår för regeringen att omsätta denna föresats i
            praktiken. Det nämns i regel i enstaka ord i utrikesdebatten i
            riksdagen men kräver en helt annan dimension i kritiken.
          </note>
          <note>
            Kina skickade missiler mot Taiwan 1996 eftersom
          </note>
          <note>
            Taiwan höll fria demokratiska presidentval. Sammanlagt har Kina
            avfyrat ett hundratal missiler i
          </note>
          <note>
            Taiwansundet. Man har också vid upprepade tillfällen hotat demokratin
            med militärt våld och invasion, och man har sökt påverka utgången
            i parlamentsval.
          </note>
          <note>
            Sverige, EU och det internationella samfundet stöder principen
            om ett Kina, men det är oerhört viktigt att säga att en återförening
            bara kan ske på demokratiska grunder och med respekt för mänskliga
            frioch rättigheter. Våld eller hot om våld från Kinas sida mot
            Taiwan är oacceptabelt.
          </note>
          <note>
            Det är också viktigt att inse att den kinesiska kärnvapenpolitiken
            är mer än bara ett teoretiskt hot.
          </note>
          <note>
            Hittills har det varit fråga om konventionella missiler, som
            utan militära provokationer skickats över sundet i riktning Taiwan.
            Men Kina har kapacitet för annat.
          </note>
          <note>
            Vi ser att ny missilteknik förändrar den strategiska balansen
            i regionen. Kina har numera både land- och sjöbaserade och ubåtsbaserade
            långdistansrobotar med kärnvapenkapacitet. Man kan utsträcka sitt
            hot till nya områden, ända till USA. Enligt vissa uppgifter har
            Kina också neutronbombskapacitet, vilket är synnerligen oroande,
            med tanke på de konflikter landet kan tänkas bli inblandat i.
          </note>
          <note>
            Kina har utvecklat och utvecklar MIRV-kapacitet för att kunna
            nå fler mål på längre avstånd med individuellt styrbara stridsspetsar.
            Vi måste slå fast att
          </note>
          <note>
            Kinas kärnvapenrustningar är oacceptabla.
          </note>
          <note>
            En fråga som har fått alldeles för lite uppmärksamhet är den
            hot spot som finns i regionen där Pakistan, Indien och Kina möts.
            De båda kärnvapenmakterna Pakistan och Indien ligger i konflikt
            i och om Kashmir. I konflikten finns en stark religiös dimension
            på båda sidor och en koppling mellan extremister i Kashmir, Pakistan
            och Afghanistan. I västra
          </note>
          <note>
            Kina finns också inslag av denna fundamentalistiska rörelse.
            Här finns en risk för en hopkoppling av grupper och oroligheter
            värda att uppmärksamma i tid, särskilt med tanke på hur relationerna
            tidigare har sett ut mellan Kina och Indien.
          </note>
          <note>
            Kina ska inte bedömas utifrån andra normer eller ses med andra
            ögon än världens övriga länder. Man bryter konsekvent och hänsynslöst
            mot grundläggande mänskliga fri- och rättigheter. Massanvändning
            av dödsstraff samt förtryck av oppositionella och religiösa människor
            hör till vardagen.
          </note>
          <note>
            Sverige och EU måste i varje kontakt entydigt fördöma kränkningar
            av mänskliga rättigheter i Kina, lyfta fram den kinesiska kärnvapenupprustningens
            negativa inverkan på asiatisk och global säkerhet och ständigt
            värna Taiwans rätt till fria val och säkerhet.
          </note>
          <note>
            Fru talman! Ytterligare en punkt där majoriteten backar i dagens
            betänkande gäller upprätthållandet av flygförbudszonerna i Irak.
            I fjol krävde majoriteten att detta skulle upphöra, ett krav som
            man alltså i år tvingas backa från.
          </note>
          <note>
            I fjol skrev man: "Utskottet anser det därför orimligt att bombningarna
            under dessa förutsättningar fortsätter. Utskottet konstaterar
            att utrikesministern i ett interpellationssvar har klargjort att
            Sverige tagit avstånd från bombningarna, både under den tid som
          </note>
          <note>
            Sverige var medlem av FN:s säkerhetsråd och senare." Eftersom
            det påståendet från utrikesministern inte längre har stöd av riksdagens
            majoritet bör hon snarast klargöra att Sverige inte längre motsätter
            sig upprätthållandet av flygförbudszonerna i Irak. De kom till
            efter Gulfkriget för att skydda civila från kränkningar av de
            mänskliga rättigheterna från den irakiska regeringens sida samt
            för att hindra militär aktivitet i norra respektive södra Irak.
          </note>
          <note>
            Den norra zonen är ett skydd och en förutsättning för den kurdiska
            befolkningens säkerhet. Förutsättningen för att upprätthålla skyddszonen
            är att amerikanskt och brittiskt stridsflyg kan förhindra regimen
            att utnyttja luftrummet.
          </note>
          <note>
            Det bästa vore om FN:s säkerhetsråd kunde ge ett entydigt mandat
            för skyddet, men bristen på ett entydigt mandat får inte innebära
            att skyddet upphör, så att civila människor råkar ut för mord
            och övergrepp.
          </note>
          <note>
            FN:s medlemsstater måste respektera både FN-
          </note>
          <note>
            stadgan och FN:s folkmordskonvention. Mord och massakrer på civilbefolkningen
            kan aldrig accepteras.
          </note>
          <note>
            Dessbättre börjar vi se en trend inom folkrätten.
          </note>
          <note>
            Människors rätt börjar överordnas och jämställas med staters
            rätt. Därmed är förhoppningsvis utvecklingen sakta på väg mot
            att folkrätten blir folkrätt i genuin mening.
          </note>
          <note>
            Fru talman! Bertil Persson kommer senare under debatten att beröra
            övriga frågor i dagens betänkande.
          </note>
          <note>
            Jag vill därför avsluta med att yrka bifall till den första moderata
            reservationen, nr 1.
          </note>
          <note>
            (forts. 15 §)
          </note>
          <note>
            Ajournering
          </note>
          <note>
            Kammaren beslutade kl. 16.52 på förslag av talmannen att ajournera
            förhandlingarna till kl. 17.00 då dagens votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            13 § Beslut om ärenden som slutdebatterats den 14 mars
          </note>
          <note>
            NU9 Vissa energimarknadsfrågor
          </note>
          <note>
            Punkt 1 (Nättariffers skälighet och tillsyn)
          </note>
          <note>
            1. utskottet
          </note>
          <note>
            2. res. 1 (m, kd, fp)
          </note>
          <note>
            Votering:
          </note>
          <note>
            178 för utskottet
          </note>
          <note>
            116 för res. 1
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 37 v, 16 c, 16 mp
          </note>
          <note>
            För res. 1: 64 m, 37 kd, 13 fp, 2 -
          </note>
          <note>
            Frånvarande: 22 s, 17 m, 6 v, 5 kd, 2 c, 3 fp
          </note>
          <note>
            Punkt 2 (Tariffutjämning mellan glesbygd och tätort)
          </note>
          <note>
            1. utskottet
          </note>
          <note>
            2. res. 2 (m, kd, fp)
          </note>
          <note>
            Votering:
          </note>
          <note>
            181 för utskottet
          </note>
          <note>
            116 för res. 2
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v, 16 c, 16 mp
          </note>
          <note>
            För res. 2: 64 m, 37 kd, 13 fp, 2 -
          </note>
          <note>
            Frånvarande: 19 s, 17 m, 6 v, 5 kd, 2 c, 3 fp
          </note>
          <note>
            Punkt 4 (Krav på god kvalitet vid överföring av el)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            Votering:
          </note>
          <note>
            286 för utskottet
          </note>
          <note>
            13 för res. 3
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 64 m, 37 v, 39 kd, 16 c, 16 mp,
          </note>
          <note>
            2 -
          </note>
          <note>
            För res. 3: 13 fp
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 9 (Leverantörsbyte)
          </note>
          <note>
            1. utskottet
          </note>
          <note>
            2. res. 6 (s, v)
          </note>
          <note>
            Votering:
          </note>
          <note>
            150 för utskottet
          </note>
          <note>
            149 för res. 6
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 64 m, 39 kd, 16 c, 16 mp, 13 fp, 2 -
          </note>
          <note>
            För res. 6: 112 s, 37 v
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 12 (Strålningsrisker)
          </note>
          <note>
            1. utskottet
          </note>
          <note>
            2. res. 9 (v, c, fp)
          </note>
          <note>
            Votering:
          </note>
          <note>
            231 för utskottet
          </note>
          <note>
            66 för res. 9
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 63 m, 39 kd, 16 mp, 2 -
          </note>
          <note>
            För res. 9: 37 v, 16 c, 13 fp
          </note>
          <note>
            Frånvarande: 20 s, 18 m, 6 v, 3 kd, 2 c, 3 fp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU17 Allmänna motioner om punktskatter
          </note>
          <note>
            Punkt 1 (Energibeskattning, allmänt)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (kd)
          </note>
          <note>
            4. res. 3 (c)
          </note>
          <note>
            5. res. 5 (mp)
          </note>
          <note>
            Förberedande votering 1:
          </note>
          <note>
            17 för res. 3
          </note>
          <note>
            16 för res. 5
          </note>
          <note>
            263 avstod
          </note>
          <note>
            53 frånvarande
          </note>
          <note>
            Kammaren biträdde res. 3.
          </note>
          <note>
            Förberedande votering 2:
          </note>
          <note>
            39 för res. 2
          </note>
          <note>
            16 för res. 3
          </note>
          <note>
            244 avstod
          </note>
          <note>
            50 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            66 för res. 1
          </note>
          <note>
            38 för res. 2
          </note>
          <note>
            194 avstod
          </note>
          <note>
            51 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            149 för utskottet
          </note>
          <note>
            66 för res. 1
          </note>
          <note>
            84 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v
          </note>
          <note>
            För res. 1: 64 m, 2 -
          </note>
          <note>
            Avstod: 39 kd, 16 c, 16 mp, 13 fp
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SfU9 Pensionsöverföringar till Europeiska gemenskaperna
          </note>
          <note>
            Punkt 1 (Lagförslagen)
          </note>
          <note>
            1. utskottet
          </note>
          <note>
            2. res. (m, c)
          </note>
          <note>
            Votering:
          </note>
          <note>
            216 för utskottet
          </note>
          <note>
            82 för res.
          </note>
          <note>
            1 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 37 v, 38 kd, 13 fp, 16 mp, 1 -
          </note>
          <note>
            För res. 1: 1 s, 64 m, 16 c, 1 -
          </note>
          <note>
            Avstod: 1 kd
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            14 § Beslut om ärenden som slutdebatterats vid dagens sammanträde
          </note>
          <note>
            FiU9 Utgivning av elektroniska pengar
          </note>
          <note>
            Kammaren biföll utskottets förslag.
          </note>
          <note>
            UbU6 Hälsa, lärande och trygghet
          </note>
          <note>
            Punkt 3 (Arbetsmiljö)
          </note>
          <note>
            1. utskottet
          </note>
          <note>
            2. res. 1 i motsvarande del (m)
          </note>
          <note>
            3. res. 2 i motsvarande del (kd)
          </note>
          <note>
            Förberedande votering:
          </note>
          <note>
            66 för res. 1
          </note>
          <note>
            39 för res. 2
          </note>
          <note>
            194 avstod
          </note>
          <note>
            50 frånvarande
          </note>
          <note>
            Kammaren biträdde res. 1
          </note>
          <note>
            Huvudvotering:
          </note>
          <note>
            179 för utskottet
          </note>
          <note>
            66 för res. 1
          </note>
          <note>
            53 avstod
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 35 v, 16 c, 16 mp
          </note>
          <note>
            För res. 1: 64 m, 2 -
          </note>
          <note>
            Avstod: 1 v, 39 kd, 13 fp
          </note>
          <note>
            Frånvarande: 19 s, 17 m, 7 v, 3 kd, 2 c, 3 fp
          </note>
          <note>
            Punkt 6 (Barns och ungdomars hälsa och ohälsa)
          </note>
          <note>
            1. utskottet
          </note>
          <note>
            2. res. 4 i motsvarande del (c)
          </note>
          <note>
            Votering:
          </note>
          <note>
            179 för utskottet
          </note>
          <note>
            16 för res. 4
          </note>
          <note>
            104 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 1 m, 37 v, 16 mp, 13 fp
          </note>
          <note>
            För res. 4: 16 c
          </note>
          <note>
            Avstod: 63 m, 39 kd, 2 -
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 9 (Flyttning av elever som mobbar och andra åtgärder)
          </note>
          <note>
            1. utskottet
          </note>
          <note>
            2. res. 6 i motsvarande del (m, fp)
          </note>
          <note>
            Votering:
          </note>
          <note>
            182 för utskottet
          </note>
          <note>
            79 för res. 6
          </note>
          <note>
            38 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v, 1 kd, 16 c, 16 mp
          </note>
          <note>
            För res. 6: 64 m, 13 fp, 2 -
          </note>
          <note>
            Avstod: 38 kd
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU7 Fristående skolor
          </note>
          <note>
            Punkt 1 (Avslag på propositionen)
          </note>
          <note>
            1. utskottet
          </note>
          <note>
            2. res. 1 i motsvarande del (m, kd)
          </note>
          <note>
            Votering:
          </note>
          <note>
            194 för utskottet
          </note>
          <note>
            105 för res. 1
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v, 16 c, 16 mp, 13 fp
          </note>
          <note>
            För res. 1: 64 m, 39 kd, 2 -
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 4 (Förbud mot avgifter i samband med ansökan)
          </note>
          <note>
            1. utskottet
          </note>
          <note>
            2. res. 4 (mp, fp)
          </note>
          <note>
            Votering:
          </note>
          <note>
            149 för utskottet
          </note>
          <note>
            30 för res. 4
          </note>
          <note>
            120 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v
          </note>
          <note>
            För res. 4: 16 mp, 13 fp, 1 -
          </note>
          <note>
            Avstod: 64 m, 39 kd, 16 c, 1 -
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 5 (Resurser för elever i behov av särskilt stöd)
          </note>
          <note>
            1. utskottet
          </note>
          <note>
            2. res. 5 i motsvarande del (m, kd, c, fp)
          </note>
          <note>
            Votering:
          </note>
          <note>
            165 för utskottet
          </note>
          <note>
            134 för res. 5
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v, 16 mp
          </note>
          <note>
            För res. 5: 64 m, 39 kd, 16 c, 13 fp, 2 -
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 6 (Krav på behörighet för lärare)
          </note>
          <note>
            1. utskottet
          </note>
          <note>
            2. res. 1 i motsvarande del (m, kd)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 9 (Förklaring om rätt till bidrag)
          </note>
          <note>
            1. utskottet
          </note>
          <note>
            2. res. 9 i motsvarande del (s, v)
          </note>
          <note>
            Votering:
          </note>
          <note>
            151 för utskottet
          </note>
          <note>
            147 för res. 9
          </note>
          <note>
            1 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 64 m, 1 v, 39 kd, 16 c, 16 mp, 13 fp, 2 -
          </note>
          <note>
            För res. 9: 112 s, 35 v
          </note>
          <note>
            Avstod: 1 v
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 12 (Yttranden till Skolverket över ansökningar)
          </note>
          <note>
            1. utskottet
          </note>
          <note>
            2. res. 9 i motsvarande del (s, v)
          </note>
          <note>
            Votering:
          </note>
          <note>
            150 för utskottet
          </note>
          <note>
            149 för res. 9
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 64 m, 39 kd, 16 c, 16 mp, 13 fp, 2 -
          </note>
          <note>
            För res. 9: 112 s, 37 v
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 13 (Inrättande av en särskild nämnd för fristående skolor)
          </note>
          <note>
            1. utskottet
          </note>
          <note>
            2. res. 9 i motsvarande del (s, v)
          </note>
          <note>
            Votering:
          </note>
          <note>
            150 för utskottet
          </note>
          <note>
            149 för res. 9
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 64 m, 39 kd, 16 c, 16 mp, 13 fp, 2 -
          </note>
          <note>
            För res. 9: 112 s, 37 v
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 14 (Avgift för Skolverkets prövning)
          </note>
          <note>
            1. utskottet
          </note>
          <note>
            2. res. 9 i motsvarande del (s, v)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 15 (Bidrag till fristående särskola samt avdrag för kommunens
            skolpliktskostnader vid bidrag till fristående grundskola respektive
            särskola)
          </note>
          <note>
            1. utskottet
          </note>
          <note>
            2. res. 9 i motsvarande del (s, v)
          </note>
          <note>
            Votering:
          </note>
          <note>
            150 för utskottet
          </note>
          <note>
            149 för res. 9
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 64 m, 39 kd, 16 c, 16 mp, 13 fp, 2 -
          </note>
          <note>
            För res. 9: 112 s, 37 v
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 16 (Hänsyn vid bidragsgivningen till hemkommunens ansvar
            för att bereda gymnasieutbildning)
          </note>
          <note>
            1. utskottet
          </note>
          <note>
            2. res. 9 i motsvarande del (s, v)
          </note>
          <note>
            Votering:
          </note>
          <note>
            150 för utskottet
          </note>
          <note>
            149 för res. 9
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 64 m, 39 kd, 16 c, 16 mp, 13 fp, 2 -
          </note>
          <note>
            För res. 9: 112 s, 37 v
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 17 (Bidragsprinciper för fristående gymnasieskolor)
          </note>
          <note>
            1. utskottet
          </note>
          <note>
            2. res. 5 i motsvarande del (m, kd, c, fp)
          </note>
          <note>
            Votering:
          </note>
          <note>
            162 för utskottet
          </note>
          <note>
            135 för res. 5
          </note>
          <note>
            2 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 35 v, 16 mp
          </note>
          <note>
            För res. 5: 1 s, 64 m, 39 kd, 16 c, 13 fp, 2 -
          </note>
          <note>
            Avstod: 2 v
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 18 (Redovisning av kostnader för olika gymnasieprogram)
          </note>
          <note>
            1. utskottet
          </note>
          <note>
            2. res. 9 i motsvarande del (s, v)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 21 (Kommunal uppföljning och utvärdering av fristående
            skolor)
          </note>
          <note>
            1. utskottet
          </note>
          <note>
            2. res. 9 i motsvarande del (s, v)
          </note>
          <note>
            Votering:
          </note>
          <note>
            152 för utskottet
          </note>
          <note>
            147 för res. 9
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 2 s, 64 m, 39 kd, 16 c, 16 mp, 13 fp, 2 -
          </note>
          <note>
            För res. 9: 110 s, 37 v
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 27 (Riksrekrytering till gymnasieskolan m.m.)
          </note>
          <note>
            1. utskottet
          </note>
          <note>
            2. res. 13 i motsvarande del (v)
          </note>
          <note>
            Votering:
          </note>
          <note>
            145 för utskottet
          </note>
          <note>
            37 för res. 13
          </note>
          <note>
            117 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 16 c, 16 mp, 1 -
          </note>
          <note>
            För res. 13: 37 v
          </note>
          <note>
            Avstod: 64 m, 39 kd, 13 fp, 1 -
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 29 (Rätten att välja skola)
          </note>
          <note>
            1. utskottet
          </note>
          <note>
            2. res. 5 i motsvarande del (m, kd, c, fp)
          </note>
          <note>
            3. res. 13 i motsvarande del (v)
          </note>
          <note>
            Förberedande votering:
          </note>
          <note>
            134 för res. 5
          </note>
          <note>
            37 för res. 13
          </note>
          <note>
            128 avstod
          </note>
          <note>
            50 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            164 för utskottet
          </note>
          <note>
            134 för res. 5
          </note>
          <note>
            1 avstod
          </note>
          <note>
            50 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 36 v, 16 mp
          </note>
          <note>
            För res. 5: 64 m, 39 kd, 16 c, 13 fp, 2 -
          </note>
          <note>
            Avstod: 1 v
          </note>
          <note>
            Frånvarande: 19 s, 17 m, 6 v, 3 kd, 2 c, 3 fp
          </note>
          <note>
            Punkt 31 (Etableringsfrihet inom förskoleverksamheten)
          </note>
          <note>
            1. utskottet
          </note>
          <note>
            2. res. 5 i motsvarande del (m, kd, c, fp)
          </note>
          <note>
            Votering:
          </note>
          <note>
            165 för utskottet
          </note>
          <note>
            133 för res. 5
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v, 16 mp
          </note>
          <note>
            För res. 5: 64 m, 39 kd, 16 c, 12 fp, 2 -
          </note>
          <note>
            Frånvarande: 19 s, 17 m, 6 v, 3 kd, 2 c, 4 fp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU8 Individuella program i gymnasieskolan för ungdomar med svåra
            rörelsehinder
          </note>
          <note>
            Kammaren biföll utskottets förslag.
          </note>
          <note>
            UbU9 Gymnasieskolan
          </note>
          <note>
            Punkt 1 (Rätt till utbildning i gymnasieskolan)
          </note>
          <note>
            1. utskottet
          </note>
          <note>
            2. res. 1 (kd, c)
          </note>
          <note>
            Votering:
          </note>
          <note>
            241 för utskottet
          </note>
          <note>
            56 för res. 1
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 64 m, 37 v, 15 mp, 12 fp, 1 -
          </note>
          <note>
            För res. 1: 39 kd, 16 c, 1 -
          </note>
          <note>
            Frånvarande: 19 s, 17 m, 6 v, 3 kd, 2 c, 1 mp, 4 fp
          </note>
          <note>
            Punkt 2 (Villkor för antagning till gymnasieskolan)
          </note>
          <note>
            1. utskottet
          </note>
          <note>
            2. res. 2 i motsvarande del (m)
          </note>
          <note>
            3. res. 3 i motsvarande del (fp)
          </note>
          <note>
            Förberedande votering:
          </note>
          <note>
            66 för res. 2
          </note>
          <note>
            12 för res. 3
          </note>
          <note>
            218 avstod
          </note>
          <note>
            53 frånvarande
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            218 för utskottet
          </note>
          <note>
            65 för res. 2
          </note>
          <note>
            13 avstod
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 37 v, 39 kd, 16 c, 15 mp
          </note>
          <note>
            För res. 2: 63 m, 2 -
          </note>
          <note>
            Avstod: 13 fp
          </note>
          <note>
            Frånvarande: 20 s, 18 m, 6 v, 3 kd, 2 c, 1 mp, 3 fp
          </note>
          <note>
            Punkt 3 (Högskolebehörighet som mål för gymnasieutbildningen)
          </note>
          <note>
            1. utskottet
          </note>
          <note>
            2. res. 4 i motsvarande del (m, kd, fp)
          </note>
          <note>
            Votering:
          </note>
          <note>
            180 för utskottet
          </note>
          <note>
            118 för res. 4
          </note>
          <note>
            51 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 112 s, 37 v, 16 c, 15 mp
          </note>
          <note>
            För res. 4: 64 m, 39 kd, 13 fp, 2 -
          </note>
          <note>
            Frånvarande: 19 s, 17 m, 6 v, 3 kd, 2 c, 1 mp, 3 fp
          </note>
          <note>
            Punkt 6 (Övriga grunddrag i en reformering av gymnasieskolan)
          </note>
          <note>
            1. utskottet
          </note>
          <note>
            2. res. 6 (mp)
          </note>
          <note>
            Votering:
          </note>
          <note>
            163 för utskottet
          </note>
          <note>
            15 för res. 6
          </note>
          <note>
            118 avstod
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 37 v, 15 c
          </note>
          <note>
            För res. 6: 15 mp
          </note>
          <note>
            Avstod: 64 m, 38 kd, 1 c, 13 fp, 2 -
          </note>
          <note>
            Frånvarande: 20 s, 17 m, 6 v, 4 kd, 2 c, 1 mp, 3 fp
          </note>
          <note>
            Punkt 24 (Gymnasieelevernas mat)
          </note>
          <note>
            1. utskottet
          </note>
          <note>
            2. res. 10 (v, mp)
          </note>
          <note>
            Votering:
          </note>
          <note>
            240 för utskottet
          </note>
          <note>
            53 för res. 10
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 63 m, 37 kd, 16 c, 13 fp, 2 -
          </note>
          <note>
            För res. 10: 1 s, 37 v, 15 mp
          </note>
          <note>
            Frånvarande: 21 s, 18 m, 6 v, 5 kd, 2 c, 1 mp, 3 fp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            LU16 Konsumenträttsliga frågor
          </note>
          <note>
            Punkt 1 (Distansavtalsdirektivet)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            230 för utskottet
          </note>
          <note>
            65 för res. 1
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 111 s, 37 v, 38 kd, 16 c, 15 mp, 13 fp
          </note>
          <note>
            För res. 1: 63 m, 2 -
          </note>
          <note>
            Frånvarande: 20 s, 18 m, 6 v, 4 kd, 2 c, 1 mp, 3 fp
          </note>
          <note>
            Punkt 3 (Elektronisk handel)
          </note>
          <note>
            1. utskottet
          </note>
          <note>
            2. res. 4 (c)
          </note>
          <note>
            Votering:
          </note>
          <note>
            193 för utskottet
          </note>
          <note>
            19 för res. 4
          </note>
          <note>
            83 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 37 v, 35 kd, 12 mp
          </note>
          <note>
            För res. 4: 16 c, 3 fp
          </note>
          <note>
            Avstod: 2 s, 63 m, 3 kd, 3 mp, 10 fp, 2 -
          </note>
          <note>
            Frånvarande: 20 s, 18 m, 6 v, 4 kd, 2 c, 1 mp, 3 fp
          </note>
          <note>
            Punkt 4 (Obeställd e-postreklam)
          </note>
          <note>
            1. utskottet
          </note>
          <note>
            2. res. 5 (v, c)
          </note>
          <note>
            Votering:
          </note>
          <note>
            226 för utskottet
          </note>
          <note>
            67 för res. 5
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 63 m, 37 kd, 1 c, 13 fp, 2 -
          </note>
          <note>
            För res. 5: 37 v, 15 c, 15 mp
          </note>
          <note>
            Frånvarande: 21 s, 18 m, 6 v, 5 kd, 2 c, 1 mp, 3 fp
          </note>
          <note>
            Punkt 11 (Nätverksförsäljning)
          </note>
          <note>
            1. utskottet
          </note>
          <note>
            2. res. 8 (kd)
          </note>
          <note>
            Votering:
          </note>
          <note>
            254 för utskottet
          </note>
          <note>
            37 för res. 8
          </note>
          <note>
            2 avstod
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 63 m, 35 v, 16 c, 15 mp, 13 fp,
          </note>
          <note>
            2 -
          </note>
          <note>
            För res. 8: 37 kd
          </note>
          <note>
            Avstod: 2 v
          </note>
          <note>
            Frånvarande: 21 s, 18 m, 6 v, 5 kd, 2 c, 1 mp, 3 fp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            LU17 Immaterialrättsliga frågor
          </note>
          <note>
            Punkt 4 (Patent på biotekniska uppfinningar)
          </note>
          <note>
            1. utskottet
          </note>
          <note>
            2. res. 2 (v, kd, c)
          </note>
          <note>
            Votering:
          </note>
          <note>
            189 för utskottet
          </note>
          <note>
            104 för res. 2
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 63 m, 1 kd, 13 fp, 2 -
          </note>
          <note>
            För res. 2: 37 v, 36 kd, 16 c, 15 mp
          </note>
          <note>
            Frånvarande: 21 s, 18 m, 6 v, 5 kd, 2 c, 1 mp, 3 fp
          </note>
          <note>
            Punkt 9 (Statens engagemang i STIM)
          </note>
          <note>
            1. utskottet
          </note>
          <note>
            2. res. 4 (kd, m, c)
          </note>
          <note>
            Votering:
          </note>
          <note>
            161 för utskottet
          </note>
          <note>
            127 för res. 4
          </note>
          <note>
            3 avstod
          </note>
          <note>
            58 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 109 s, 36 v, 15 mp, 1 fp
          </note>
          <note>
            För res. 4: 62 m, 36 kd, 16 c, 11 fp, 2 -
          </note>
          <note>
            Avstod: 1 s, 1 kd, 1 fp
          </note>
          <note>
            Frånvarande: 21 s, 19 m, 7 v, 5 kd, 2 c, 1 mp, 3 fp
          </note>
          <note>
            Anna Lilliehöök (m) anmälde att hon avsett att rösta nej men
            markerats som frånvarande.
          </note>
          <note>
            Punkt 11 (Arenarätt)
          </note>
          <note>
            1. utskottet
          </note>
          <note>
            2. res. 5 (kd, m)
          </note>
          <note>
            Votering:
          </note>
          <note>
            190 för utskottet
          </note>
          <note>
            102 för res. 5
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 110 s, 36 v, 16 c, 15 mp, 13 fp
          </note>
          <note>
            För res. 5: 63 m, 37 kd, 2 -
          </note>
          <note>
            Frånvarande: 21 s, 18 m, 7 v, 5 kd, 2 c, 1 mp, 3 fp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            Ajournering
          </note>
          <note>
            Kammaren beslutade kl. 17.48 på förslag av förste vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            15 § (forts. från 12 §) Mänskliga rättigheter m.m. - länder,
            områden, enskilda folkgrupper och vissa FN-frågor (forts. UU8)
          </note>
          <note type="speaker">
            Anf. 173 MURAD ARTIN (v):
          </note>
          <note>
            Fru talman! Jag vill börja med att yrka bifall till reservation
            nr 10 och reservation nr 11.
          </note>
          <note>
            Brott mot mänskliga rättigheter kan ske på olika sätt och utföras
            av olika sorters aktörer. De kan begås av stater. De kan begås
            av organisationer. De kan begås av enskilda personer, ofta i krigssituationer.
            De kan förekomma som statlig organiserad förföljelse, som under
            Förintelsen. De begås av paramilitära grupper, t.ex. i Colombia.
            De kan ske i form av attentat, som angreppet på World Trade Center.
            Brott mot mänskliga rättigheter kan ske i form av dödsstraff,
            som i USA och Kina. De kan ske i form av stening av kvinnor, som
            i Iran. De kan ske i form av s.k. hedersmord i stora delar av
            världen. Detta är bara några former av brott mot mänskliga rättigheter.
          </note>
          <note>
            Ansvar för brott mot mänskliga rättigheter kan sedan 1948 utkrävas
            av såväl stater som enskilda personer. Den grövsta formen av brott
            mot mänskligheten torde vara statligt organiserade folkmord. Brott
            mot mänskliga rättigheter är ofta förbundna med brott mot folkrätten.
            Brott mot folkrätten och brott mot mänskliga rättigheter betingar
            ofta varandra.
          </note>
          <note>
            Fru talman! I 35 år har den israeliska staten brutit mot folkrätten
            och ockuperat Palestina. I 35 år har man brutit mot folkrätten
            genom upprättandet av israeliska bosättningar i Gaza och på Västbanken.
            I
          </note>
          <note>
            35 år har man utövat ett omänskligt förtryck av den ockuperade
            palestinska befolkningen. På senare tid har man börjat att systematiskt
            mörda deras ledare.
          </note>
          <note>
            Den israeliska staten är militärt överlägsen palestinierna. De
            har försetts med de modernaste vapnen av i första hand USA. Mot
            stridsvagnar och attackhelikoptrar har palestinierna stenar och
            handeldvapen.
          </note>
          <note>
            De extrema palestinska organisationerna har tillgripit terror,
            självmordsbombare. Men är inte det som israeliska staten gör mot
            palestinierna också terror?
          </note>
          <note>
            Vi fördömer terrorhandlingar vem som än begår dem. Politiskt
            motverkar de sitt syfte. Men vi kan inte undgå att se att israelisk
            och palestinsk terror har olika karaktär och ursprung. Den israeliska
            statsterrorismen har som mål att cyniskt tvinga ett folk till
            underkastelse. De palestinska självmordsbombarnas terror har sin
            grund i den desperation som förtrycket skapat. Israel rättfärdigar
            ideologiskt ofta sin politik med en rejäl dos islamofobi. Man
            bortser från det faktum att en stor minoritet av palestinierna
            faktiskt är kristna.
          </note>
          <note>
            Det palestinska folket kommer inte att ge sig, inte underkasta
            sig. De kan inte ge sig, eftersom det vore detsamma som självutplåning.
            Vad händer om palestinierna inte underkastar sig Israel, utplånar
            sig själva? Om Israel och Sharon då håller fast vid sin politik
            och kräver underkastelse, vad händer då? Vad säger logiken? Några
            kanske inte törs tänka på vad som blir resultatet. Likafullt måste
            vi göra det. Vad kommer den israeliska statens militära överlägsenhet
            i så fall att leda till? Vad blir den yttersta konsekvensen av
          </note>
          <note>
            Sharons politik?
          </note>
          <note>
            Fru talman! Det finns, liksom när det gäller Förintelsen, de
            som vill förneka historiska fakta, de som vill gömma undan historien.
            Sådant skapar personliga, sociala och politiska trauman för lång
            tid framåt.
          </note>
          <note>
            Ett sådant fall var det folkmord som begicks mot armenierna,
            assyrier/syrianer och kaldéer i det ottomanska riket mellan 1915
            och 1922.
          </note>
          <note>
            För två år sedan förklarade den svenska riksdagen att det armeniska
            folkmordet var ett historiskt faktum.
          </note>
          <note>
            Vi i Vänsterpartiet, Kristdemokraterna och Miljöpartiet vill
            att vi även slår fast att detta folkmord också drabbade assyrier/syrianer
            och kaldéer. Men i dag slingrar sig utrikesutskottets majoritet.
            Man försöker krypa bakom juridiska spetsfundigheter som att folkmordskonventionen
            inte tillkom förrän 1948.
          </note>
          <note>
            Men det handlar inte om juridiska spetsfundigheter här. Här gäller
            att sätta rätt namn på historiska händelser. Massakrer är inte
            rätt ord, massakrer förutsätter ingen systematik. Här handlar
            det om ett av det ottomanska riket planerat och organiserat mördande
            som pågick i flera år, alltså ett folkmord. Att det inte fanns
            en folkmordskonvention förrän 1948
          </note>
          <note>
            kan väl inte utplåna händelser som inträffat i historien innan
            dess. I så fall har ju inga folkmord inträffat i historien förrän
            efter 1948. Vad får ett sådant ställningstagande för konsekvenser?
          </note>
          <note>
            Utskottsmajoriteten vet att dess ställningstagande är fel. Utrikesutskottets
            majoritet vet att dess argument är ohållbart. Men jag avstår från
            att spekulera i utrikesutskottets majoritets bevekelsegrunder.
            Dess ställningstagande är grumligt när den säger att det
          </note>
          <note>
            "sannolikt" var ett folkmord.
          </note>
          <note>
            Man förklarar att det inte finns någon källkritisk forskning.
            Det finns både källor och källkritik att gå till. Det finns det
            på många olika språk. Det finns för övrigt människor vilka som
            barn upplevde folkmordet, som Gares Gares, som i dag är 100 år
            och bor i
          </note>
          <note>
            Göteborg, Habsono Debasso, 98 år, boende i Stockholm, och Fikkare
            Abraham, också 100 år, som lever i Tyskland. För deras del skulle
            ett erkännande av folkmordet innebära slutet på ett 87-årigt trauma
            och ett förnekande som en fortsatt kränkning.
          </note>
          <note>
            Ett folkmord består inte bara av att människor mördas fysiskt.
            Det består också av att man utplånar ett folks identitet, dess
            kultur, språk och historia. Att
          </note>
          <note>
            Vänsterpartiet tar upp detta beror på att vi anser att alla folk
            har den mänskliga rättigheten till sin kultur, sitt språk och
            sin historia. Den rättigheten ska även tillkomma armenier, assyrier/syrianer
            och kaldéer.
          </note>
          <note>
            Fru talman! Jag har tidigare talat om Israel och
          </note>
          <note>
            Palestina. I dag försöker USA förmå Sharon att besinna sig. Bevekelsegrunden
            för detta är dock knappast att president Bush vurmar för palestiniernas
            rättigheter. I stället planerar han ännu en stor krigsinsats efter
            Afghanistan. Den här gången mot Irak. Och han vill ha stöd från
            arabstaterna. Det kommer sannolikt att bli massiva bombningar
            av en befolkning som redan lidit svårt, och där 1,5 miljoner människor
            förlorat livet.
          </note>
          <note>
            Vad kommer Saddam Hussein att göra i ett sådant läge? Han har
            svårt att komma åt sin angripare. Men det senaste årtiondet har
            visat att en ställföreträdande fiende duger lika bra. Vem kan
            garantera att Saddam
          </note>
          <note>
            Hussein inte kastar sig över kurderna? Inför ett nära förestående
            krig mot Irak, som mycket väl kan komma att drabba de kurdiska
            områdena, är det oansvarigt att återsända landsflyktiga kurder
            till norra Irak.
          </note>
          <note>
            Svenska migrationsmyndigheter måste låta bli att spela med människors
            liv som insats.
          </note>
          <note>
            Vidare måste man fråga sig utifrån vilken folkrättslig grund
            USA ska rättfärdiga ett angrepp på Irak.
          </note>
          <note>
            Kanske man kommer att hänvisa till Saddam Husseins massförstörelsevapen.
            Men Israel har haft sådana i årtionden utan att det har föranlett
            någon åtgärd från världssamfundet, i all synnerhet inte från USA.
          </note>
          <note>
            Fru talman! Vi ser gärna en federation mellan irakiska Kurdistan
            och ett framtida demokratiskt Irak.
          </note>
          <note>
            Vi ser gärna att kurderna ges det skydd de behöver, men detta
            skydd måste ges med korrekt folkrättslig grund. Vi ser gärna att
            demokratin utvecklas i norra
          </note>
          <note>
            Irak.
          </note>
          <note>
            Vi tror inte att ett militärt angrepp på Irak kommer att gynna
            vare sig kurderna, assyrier/syrianer eller kaldéer i norra Irak
            eller den shiamuslimska befolkningen i södra Irak eller för övrigt
            det plågade irakiska folket.
          </note>
          <note>
            I detta anförande instämde Tanja Linderborg,
          </note>
          <note>
            Sven-Erik Sjöstrand, Willy Söderdahl och andre vice talman Eva
            Zetterberg (alla v).
          </note>
          <note type="speaker">
            Anf. 174 STEN TOLGFORS (m) replik:
          </note>
          <note>
            Fru talman! Bertil Persson kommer i ett senare anförande att
            återkomma till situationen för assyrier/syrianer och kaldéer när
            Ottomanska riket föll samman.
          </note>
          <note>
            Låt mig ändå säga att det finns ingen, Murad Artin, som förnekar
            att tusentals och åter tusentals medlemmar av dessa folkgrupper
            dödades och mördades i samband med Ottomanska rikets sönderfall.
          </note>
          <note>
            Det är fullständigt felaktigt när Murad Artin säger att en del
            vill förneka ett historiskt faktum. Däremot stämmer inte det Murad
            Artin säger från talarstolen överens med det han har skrivit i
            betänkandet. Det är inte alls så att Vänsterpartiet vill erkänna
            folkmordet på dessa grupper. Tvärtom. Jag citerar från Murad
          </note>
          <note>
            Artins reservation: "Att i strikt juridisk mening benämna de
            massmord och folkfördrivningar som inträffat före folkmordskonventionens
            ikraftträdande, för folkmord låter sig svårligen göras. Det skulle
            innebära att man ägnade sig åt retroaktiv lagstiftning."
          </note>
          <note>
            Det Murad Artin säger är alltså inte korrekt. Vill
          </note>
          <note>
            Murad Artin att Sverige som land ska eller inte ska erkänna folkmordet
            på assyrier/syrianer och kaldéer?
          </note>
          <note>
            Det är inte alls det som hans reservation handlar om.
          </note>
          <note>
            Han har precis samma inställning som utskottet i övrigt. Murad
            Artin skriver att om 1948 års folkmordskonvention funnits vid
            tillfället för dessa mord och massakrer hade dessa säkert benämnts
            som ett folkmord. Det är precis det som utskottets majoritet skriver,
            nämligen att om konventionen hade funnits i kraft då hade man
            förmodligen betraktat detta som ett folkmord.
          </note>
          <note>
            Hur kommer det sig att Vänsterpartiet avvisar det moderata förslaget
            att starta en verksamhet som har till uppgift att informera, forska
            om och belysa samtliga de folkmord och övergrepp som har begåtts
            av religiösa skäl, som på assyrier/syrianer och kaldéer, av politiska
            skäl, som kommunismen, och Förintelsen, av etniska skäl mot judarna?
            Det är Vänsterpartiet inte med på. Sedan kan man stå och ropa
            ut för hela världen att det här ska erkännas.
          </note>
          <note>
            Murad Artin måste ta sitt ansvar och bidra till att kunskapen
            och forskningen ökar. Ändra uppfattning vad gäller detta center
            för information och kunskapsutveckling.
          </note>
          <note type="speaker">
            Anf. 175 MURAD ARTIN (v) replik:
          </note>
          <note>
            Fru talman! Det är skrämmande att höra hur Sten
          </note>
          <note>
            Tolgfors och Moderaterna tolkar vår reservation.
          </note>
          <note>
            Vi kräver ett officiellt erkännande av folkmordet på armenier,
            assyrier/syrianer och kaldéer. Sten
          </note>
          <note>
            Tolgfors har haft sitt anförande. Inte med ett enda ord nämnde
            han i sitt anförande att detta var ett folkmord.
          </note>
          <note>
            Förra året kallade den moderata majoriteten detta för en tragedi.
            I år kallar man det för massakrer. Vi säger att det är ett historiskt
            faktum. Vi vill komplettera det med det ställningstagande som
            utrikesutskottet gjorde år 2000 när det gällde armenierna. Då
            sade vi att vi ville ha en officiell redovisning och ett erkännande
            av folkmordet på armenierna 1915. I år vill vi komplettera detta
            med ett erkännande av att detta också har drabbat assyrier/syrianer
            och kaldéer.
          </note>
          <note>
            Sten Tolgfors och Moderaterna tolkar helt fel. Vi har i reservationen
            också skrivit att det är ett moraliskt och historiskt faktum att
            detta är ett folkmord.
          </note>
          <note>
            Sten Tolgfors och Moderaterna vill ha det till massakrer och
            förnekar att detta har skett.
          </note>
          <note type="speaker">
            Anf. 176 STEN TOLGFORS (m) replik:
          </note>
          <note>
            Fru talman! Murad Artin vill alls inte att Sverige som land ska
            erkänna detta som ett folkmord. Han pratar om ett historiskt faktum
            och beskriver de händelser som har skett. Det är precis vad utskottsmajoriteten
            också gör.
          </note>
          <note>
            Jag tolkade inte Vänsterpartiets reservation utan jag läste innantill
            från Vänsterpartiets reservation.
          </note>
          <note>
            Murad Artin vet inte längre vad han pratar om. Han skriver också:
            ". 1948 års konvention, om den hade varit i kraft." Men den var
            inte i kraft. Den fanns inte. Den existerade inte. Den kom till
            på grund av judeutrotningen.
          </note>
          <note>
            Murad Artin har t.o.m. gått så långt att han i sin motion har
            skrivit att det var det största folkmordet under 1900-talet. Det
            har han fått ta tillbaka, t.o.m.
          </note>
          <note>
            skriftligt, i en reservation. Det Murad Artin säger i sin reservation
            är inte att Sverige officiellt ska erkänna detta. Han pratar om
            detta som ett historiskt faktum, ett moraliskt erkännande. Det
            är ingen annan i kammaren som säger något annat.
          </note>
          <note>
            Det striden har gällt, och som Murad Artin har blåst upp och
            fått landets syrianer att tro, är inte om det var ett folkmord
            eller inte i juridisk mening. Det vill inte Murad Artin erkänna
            heller. Vi säger att det finns mycket dokumentation om det som
            hände, men vi vill öka forskningen. Där säger Murad Artin nej.
          </note>
          <note>
            Vi vill öka informationen. Där säger Murad Artin nej.
          </note>
          <note>
            Vi säger att om folkmordskonventionen hade funnits när detta
            skedde hade det sannolikt varit att betrakta som ett folkmord.
            Det är exakt detta som Murad Artin säger i sin reservation, trots
            de högljudda orden från talarstolen.
          </note>
          <note type="speaker">
            Anf. 177 MURAD ARTIN (v) replik:
          </note>
          <note>
            Fru talman! Jag ska läsa precis vad vi har skrivit i motionen.
            Sten Tolgfors har inte ägnat en enda minut åt att läsa de tio
            sidorna i motionen. Vi skriver i yrkande 1: "Riksdagen tillkännager
            för regeringen som sin mening vad i motionen anförs om att den
            svenska regeringen bör verka för att och visa på det angelägna
            och nödvändiga i en officiell redovisning och ett erkännande av
            att det folkmord som drabbade armenierna i Ottomanska riket också
            omfattade assyrier/syrianer och kaldéer."
          </note>
          <note>
            Läs, Sten Tolgfors och Moderaterna! Sten
          </note>
          <note>
            Tolgfors behöver inte tolk. Han kan läsa svenska. Det här handlar
            inte om juridik. Det handlar om politik och Sveriges ställningstagande
            i politisk mening -
          </note>
          <note>
            inte i juridisk mening.
          </note>
          <note>
            Sten Tolgfors hittar på ord som inte stämmer med verkligheten.
            Vi har inte skrivit "sannolikt". Det är utrikesutskottets majoritet
            som skriver "sannolikt". Vi har skrivit "skall betraktas som folkmord",
            Sten
          </note>
          <note>
            Tolgfors. Läs själv, Sten Tolgfors och Moderaterna.
          </note>
          <note>
            Tolka det som står i reservationen. Den har vi skrivit tillsammans
            med Kristdemokraterna och Miljöpartiet.
          </note>
          <note type="speaker">
            Anf. 178 MARGARETA VIKLUND (kd):
          </note>
          <note>
            Fru talman! Jag vill inledningsvis framföra att vi kristdemokrater
            ställer oss bakom samtliga de reservationer där vi finns med,
            men för att vinna tid yrkar jag bifall endast till reservationerna
            6 och 10.
          </note>
          <note>
            För mig är frågor som handlar om mänskliga rättigheter tillsammans
            med demokrati och jämställdhetsfrågor ett fundament för mitt politiska
            handlande.
          </note>
          <note>
            Det handlar om svåra frågor som ständigt ger anledning till fördjupning,
            begrundanden och ställningstaganden, oavsett om frågorna är internationella
            eller nationella.
          </note>
          <note>
            Den s.k. efterkrigstiden har gång på gång visat att inga konventioner
            eller traktat i världen avskräcker människor, grupper eller stater
            från att begå krigsförbrytelser, folkmord och brott mot mänskliga
            rättigheter. Det måste därför i varje land också finnas effektiv
            bevakning av hur de mänskliga rättigheterna respekteras, och framför
            allt måste det finnas möjligheter och vilja att förhindra, behandla
            och bestraffa dem som bryter mot mänskliga rättigheter.
          </note>
          <note>
            Genom att skriva under olika internationella MR-
          </note>
          <note>
            konventioner förbinder sig länder att garantera att rättigheterna
            respekteras inom respektive land. Men människor kan inte utöva
            sina medfödda rättigheter utan en god lagstiftning och effektiva
            domstolar.
          </note>
          <note>
            I de fall stater inte lyckas skydda sina medborgare, eller systematiskt
            bryter mot mänskliga rättigheter, har vi en förpliktelse att ställa
            upp för utsatta medmänniskor. Ingen har rätt att förklara sig
            neutral och överge människor som utsätts för kränkningar av människovärdet.
          </note>
          <note>
            Fru talman! Det största hotet mot upprätthållandet av de mänskliga
            rättigheterna är passivitet inför orättvisor, kränkningar av människovärdet,
            förnekandet av grundläggande mänskliga fri- och rättigheter och
            organiserade mord av hela folkgrupper.
          </note>
          <note>
            Botemedlet mot denna passivitet handlar i grunden om medvetenhet
            om de brott som begås mot människors medfödda rättigheter i dag,
            men också om de brott som begåtts i dåtiden. Om vi inte kan bekämpa
            brott mot de mänskliga rättigheterna i dag och erkänna brott som
            begicks i går kommer vi aldrig att kunna förhindra brott som begås
            i framtiden.
          </note>
          <note>
            Fru talman! Vid förra årets debatt om mänskliga rättigheter vid
            ungefär den här tiden på året kunde majoriteten i utrikesutskottet
            inte förmå sig att erkänna att den stora förföljelsen och dödandet
            av oskyldiga, fördrivandet av hundratusentals assyrier/syrianer
            och kaldéer och konfiskeringen av mark och egendom var ett folkmord.
            Man gick ändå så långt i sitt ställningstagande att man använde
            det allmängiltiga ordet "tragedi" om händelsen, vilket naturligtvis
            inte godtogs av dem som har en helt annan bild av vad ett folkmord
            är och som har släktingar, föräldrar, syskon och vänner som utsatts
            för denna systematiska förföljelse.
          </note>
          <note>
            I dag finns ungefär 70 000 av assyrierna/syrianernas släktingar
            - syskon, föräldrar, moroch farföräldrar - i Sverige. Självklart
            har dessa människor oerhört svårt att förstå att vi infödda svenskar
            inte kan tro på dem och inte heller kan förstå hur oerhört viktigt
            detta erkännande av folkmordet är för dem, så att de på riktigt
            ska finna sig till rätta och känna sig accepterade i sitt nya
            land. De som jag har talat med säger att ett erkännande av svärdets
            år
          </note>
          <note>
            1915-1919 är en direkt förutsättning för att de ska kunna fortsätta
            och bygga upp sina egna och sina familjers nya liv i vårt land.
          </note>
          <note>
            Fru talman! Jag måste säga att jag förstår dem.
          </note>
          <note>
            Liknande tankar har jag hört från bosnier, kosovoalbaner och
            andra som bor på Balkan och här i Sverige och som blivit trakasserade
            och förföljda intill döden och terroriserade och fråntagna alla
            sina mänskliga rättigheter. De har sagt och säger fortfarande:
            "Det blir ingen fred på Balkan förrän Milosevic, Karad ic och
            Mladic står inför domstolen i Haag." Jag tror dem, och jag förstår
            dem.
          </note>
          <note>
            För att kunna gå vidare behöver man stryka ett streck över det
            som varit. Men det kan man inte förrän det som är orättvist, förödmjukande
            och mot allt vad mänskliga rättigheter heter har förts fram i
            ljuset och erkänts med sina rätta namn. Begraver man historien,
            begraver man också de etiska värden som vårt demokratiska samhälle
            vilar på.
          </note>
          <note>
            Folkmordet på assyrier/syrianer och kaldéer måste fastställas
            för att folket ska kunna gå vidare. Jag förstår mig inte på utskottsmajoritetens
            resonemang och ställningstagande i denna fråga.
          </note>
          <note>
            Det handlar om folkgrupper som inte har rättigheten att existera
            i sitt eget land. I dag lever exempelvis hundratusentals assyrier/syrianer
            som flyktingar i
          </note>
          <note>
            Jordanien. De flesta har flytt från Irak, och de lever utan mänskliga
            rättigheter och under mycket knappa förhållanden. De lever under
            ett enormt tryck från de övriga invånarna i området, och naturligtvis
            från
          </note>
          <note>
            Saddam Hussein som vill utrota alla kristna.
          </note>
          <note>
            Med anledning av bombningarna i Afghanistan får assyrierna/syrianerna
            också utstå trakasserier från flera olika grupper. De blir syndabockar
            för västvärldens, eller som man säger den kristna världens, engagemang
            i denna fråga.
          </note>
          <note>
            Fru talman! Assyrierna/syrianerna är ett bortglömt folk som lever
            i skuggan av storpolitiken. Sverige har en lång tradition av att
            stå på de svagas och utsattas sida, och jag vill därför vädja
            till utrikesministern att i sitt internationella arbete på olika
            plan lyfta frågan om assyriernas/syrianernas svåra situation;
            det gäller inte minst de som lever i Jordanien. Jag är övertygad
            om att inte någon av oss vill vara med om eller höra talas om
            ett nytt folkmord på assyrierna/syrianerna.
          </note>
          <note>
            Jag har fått informationen om assyrierna/syrianernas svåra situation
            dels vid ett besök i
          </note>
          <note>
            Jordanien för något år sedan, dels från flyktingar som kommer
            därifrån och från andra som har kontakt med sina släktingar som
            finns i Jordanien men inte kan komma därifrån. Jag har också fått
            dessa uppgifter om situationen för det assyrisk/syrianska folket
            i
          </note>
          <note>
            Jordanien verifierade bl.a. av forskare som är specialiserade
            på Mellanöstern.
          </note>
          <note>
            Fru talman! Nu går jag över till något helt annat.
          </note>
          <note>
            Jag är helt övertygad om att om världens stater och ledare verkligen
            skulle vilja göra en genomgripande insats för att rädda människor
            från att dö i aids och barn från att bli föräldralösa därför att
            deras föräldrar dött i den sjukdomen skulle situationen inte vara
            så mörk på aidsfronten som den är i dag. Jag säger
          </note>
          <note>
            "fronten", då hiv/aids redan har slagit ut miljontals människor,
            samhällen och kulturer. Men den del av världen som har resurser
            att gå emot angrepp gömmer som strutsen huvudet i sanden fram
            till den dag då det gäller dem själva. Men då kan det vara för
            sent.
          </note>
          <note>
            Framför allt är det, som det oftast brukar vara, flickorna och
            kvinnorna som drabbas hårdast. Eftersom flickorna vanligtvis måste
            ta hand om familjen och pojkarna prioriteras får flickorna ofta
            ingen skolundervisning. Går de inte i skolan och genom utbildning
            får sitt människovärde bekräftat blir de genom sin okunskap och
            brist på kärleksfulla vuxnas stöd lätt offer för hänsynslöst utnyttjande.
            Många flickor blir därför i unga år utsatta för sexuella övergrepp
            och därmed också hivsmitta. T.o.m. spädbarn utsätts för övergrepp.
            Villfarelsen att en oskuld kan bota en redan smittad är allmänt
            spridd där det fattas information och kunskap.
          </note>
          <note>
            Kvinnan är i många av världens länder så nedtryckt och diskriminerad
            att hennes problem och situation inte räknas in i mänsklighetens.
            Många av dessa gravt diskriminerade kvinnor finns i de mest hiv/aids-drabbade
            länderna.
          </note>
          <note>
            Fru talman! Jag anser att det måste till ett uppvaknande i denna
            fråga. Engagemang måste skapas, och insatser måste göras. Här
            har den svenska regeringen också ett stort ansvar. Det går inte
            att i den här frågan peka på vad man har gjort. Här måste det
            till en kraftsamling, inte bara i vackra ord utan också i handling.
          </note>
          <note>
            Världens ledare måste påminnas om de löften som de gav vid t.ex.
            FN:s speciella session om hiv/aids förra sommaren. Jag har vid
            flera tillfällen efterfrågat en världsomfattande handlingsplan
            i den här frågan. Och jag gör det igen. Kan världen enas om att
            kriga mot talibanerna, al-Quaida och annan hotfull terrorism måste
            den också kunna enas om kraftfulla insatser mot hiv/aids, som
            kallas det tredje världskriget eller vår tids digerdöd.
          </note>
          <note>
            Fru talman! Tiden räcker inte för att ta upp andra angelägna
            frågor, som prenatal könsdiskriminering, könsstympning, hedersmord,
            trafficking, slavhandel m.m. Men jag får nöja mig med att nämna
            orden, och bara de väcker ju känslor av avsky och förskräckelse.
          </note>
          <note>
            Jan Erik Ågren kommer att senare i debatten speciellt ta upp
            frågan om prenatal könsdiskriminering.
          </note>
          <note>
            Det är en bit kvar till olika folkgruppers och kvinnors mänskliga
            rättigheter i världen. Det finns mycket att göra.
          </note>
          <note>
            Jag yrkar bifall till reservationerna 6 och 10.
          </note>
          <note type="speaker">
            Anf. 179 STEN TOLGFORS (m) replik:
          </note>
          <note>
            Fru talman! Låt mig först säga att jag är fullständigt övertygad
            om att tusentals och åter tusentals mördades systematiskt bland
            de folkgrupper vi nu diskuterar i samband med Ottomanska rikets
            sönderfall. Jag har tagit intryck av källor, av berättelser och
            av diskussioner.
          </note>
          <note>
            Var det utrotning? Ja. Var det mord? Ja. Var det förföljelse?
            Ja. Var det fullständigt oacceptabelt i alla avseenden? Självklart
            ja. Hade det beskrivits som folkmord om folkmordskonventionen
            hade funnits då? Ja, det är min bedömning att det hade det gjort.
          </note>
          <note>
            Vad är det då vi tvistar om egentligen? Jo, det är att folkmord
            är ett juridiskt begrepp, som fastställs i domstol. Jag vill inte
            ha ett politiserat rättsväsende.
          </note>
          <note>
            Jag vill inte att det ska bli riksdagen i stället för internationella
            domstolar som bedömer om det ena eller det andra fallet i världen,
            nu eller förut, var folkmord i juridisk bemärkelse. Det är det
            frågan handlar om och ingenting annat. Det är det som frågan handlar
            om och ingenting annat.
          </note>
          <note>
            Låt mig också understryka för dem som sitter på läktaren och
            för dem som kanske läser det här framöver att man i reservationen
            inte begär att Sverige officiellt ska erkänna detta som ett folkmord.
            Vad som finns i reservationen är allmänna resonemang och tyckanden.
            Det är inte en begäran om att Sverige officiellt ska erkänna det
            som hände under 1900-
          </note>
          <note>
            talets början i det ottomanska riket, under dess sönderfall,
            som ett folkmord. Sluta hävda det, för det begär ni inte!
          </note>
          <note>
            Låt mig avsluta med att säga att det finns mycket källmaterial
            och många berättelser, men det finns alldeles för lite forskning.
            Där har jag med mig t.ex.
          </note>
          <note>
            Fuat Deniz som är sociolog på Örebro universitet, som berättade
            det på det seminarium som Margareta
          </note>
          <note>
            Viklund själv var med och anordnade här i riksdagen.
          </note>
          <note>
            Då blir min slutsats att vi ska forska. Låt oss berätta om vad
            som har hänt! När vi lägger fram ett yttrande om det väljer kd
            att inte skriva under. Kejsaren var naken.
          </note>
          <note type="speaker">
            Anf. 180 MARGARETA VIKLUND (kd) replik:
          </note>
          <note>
            Fru talman! Det är intressant att höra Sten
          </note>
          <note>
            Tolgfors engagemang i frågan. Han har bestämt sig för att detta
            inte är något folkmord, och det ska han kämpa för till hundra
            procent. Det får han göra hur mycket han vill, men jag kan inte
            förstå denna avoga inställning till just det ordet.
          </note>
          <note>
            Han erkänner precis allt som ingår i ett folkmord men inte det
            här lilla ordet "folkmord". Jag tycker att det är väldigt egendomligt.
            Den ekvationen går inte ihop för mig. Jag tycker att Sten Tolgfors
            ska läsa reservationen lite mer noggrant och med andra ögon, som
            Murad Artin också påpekade.
          </note>
          <note>
            Jag tror egentligen, Sten Tolgfors, att vi inte ligger så förfärligt
            långt ifrån varandra. Våra uppfattningar ligger nog ganska nära
            varandra. Det här är en stor och svår fråga för oss alla. Ta det
            där lilla steget och låt människorna, de som bor här i Sverige
            och även de som finns utanför vårt land, få glädjen av att vi
            erkänner att detta är ett folkmord! Om vi erkänner det är det
            väl ingenting som hindrar att också de juridiska experterna sedan
            erkänner det. Vi har inte sagt att vi inte tillåter dem att göra
            det.
          </note>
          <note>
            Att man forskar vidare på det här området har vi ingenting alls
            emot. Det har vi i alla fall uttalat i andra sammanhang att vi
            inte har. Jag måste erkänna att jag inte har varit med i debatten
            i utrikesutskottet. Jan
          </note>
          <note>
            Erik Ågren kommer att svara utifrån den synvinkeln lite senare
            i debatten.
          </note>
          <note type="speaker">
            Anf. 181 STEN TOLGFORS (m) replik:
          </note>
          <note>
            Fru talman! Jag upprepar att ni inte i reservationen begär att
            Sverige som land officiellt ska erkänna det här. Tvärtom skriver
            ni följande:
          </note>
          <note>
            Frågan om huruvida ett brott begåtts är en fråga för juridiska
            instanser. Riksdagen är ingen domstol.
          </note>
          <note>
            Det ankommer sålunda inte på den svenska riksdagen att, i juridisk
            mening, göra något ställningstagande rörande folkmord.
          </note>
          <note>
            Det är vad ni skriver i er reservation.
          </note>
          <note>
            Jag delar uppfattningen, Margareta Viklund, att skillnaden inte
            är så stor. Varför försöker ni då blåsa upp den? Inför alla som
            sitter på läktaren och överallt annars försökte ni ju säga att
            vi förnekar det som har hänt. Jag har tvärtom stått och sagt,
            gång efter annan, att jag inte känner någon som helst tvekan om
            att tusentals och åter tusentals mördades, utrotades och fördrevs.
            Det som pågick var i alla dess meningar brottsligt, men folkmordskonventionen
            existerade inte då. Ni varnar själva för retroaktiv lagstiftning.
          </note>
          <note>
            Hur får ni detta att gå ihop?
          </note>
          <note>
            Vad vi nu bör göra för att gå vidare med de här frågorna, så
            att det blir något konstruktivt av det, är att se till att öka
            forskningen och öka informationsspridandet. Väldigt få i det svenska
            folket vet över huvud taget varför syrianer finns i Sverige och
            vad den gruppen har råkat ut för. Låt oss berätta det! Det är
            det viktigaste. Låt oss gå vidare med det projekt som regeringen
            satte i gång med ...om detta må ni berätta... och fylla på med
            kommunismens offer och de grupper som är offer för religiös förföljelse,
            som syrianer, assyrier och kaldéer har varit.
          </note>
          <note>
            Låt oss inte fastna i frågan om det är eller icke är ett folkmord
            i juridisk bemärkelse! Riksdagen är inte en domstol, och det har
            ni tillstått i er reservation.
          </note>
          <note>
            Därför tycker jag inte att Margareta Viklund ska sprida bilden
            av någonting annat.
          </note>
          <note>
            Om kd är för mer forskning undrar jag varför ni inte är med på
            yttranden där man begär mer information, mer kunskap och mer forskning.
            Källorna finns, men det har inte forskats kring dem. Det går att
            åtgärda, Margareta Viklund, med lite god vilja.
          </note>
          <note type="speaker">
            Anf. 182 MARGARETA VIKLUND (kd) replik:
          </note>
          <note>
            Fru talman! Det handlar om det här lilla ordet.
          </note>
          <note>
            Tänk om Sten Tolgfors kunde försöka att tänka sig in i de här
            människornas situation! Många av dem sitter här på läktaren. De
            har flytt från sitt land. Deras föräldrar, släktingar och andra
            har varit utsatta för förföljelse, död, pina och annat. De har
            varit nedtryckta i århundraden och undertryckta av sina härskare
            i de länder där de har funnits. De har kämpat för den kristna
            tron bland andra folk som inte har haft den och blivit syndabockar
            i alla möjliga olika sammanhang.
          </note>
          <note>
            Man ska göra detta för deras skull, för de svenska medborgarnas
            skull, de som finns här i vårt land, som också är delar av oss
            och som behöver den här respekten för sin uppfattning om att detta
            är ett folkmord. Varför kan inte Moderaterna visa den respekten
            för det folket? Det förstår inte jag.
          </note>
          <note>
            Det är möjligt att det kan finnas juridiska skiljaktigheter,
            men detta med folkmord är väl inte fastställt en gång för alla.
            Vi vet väl inte heller hur folkmorden och det som det handlar
            om kommer att bli en gång i framtiden. Jag fattar inte det här
            resonemanget. Jag tycker att det är omänskligt.
          </note>
          <note type="speaker">
            Anf. 183 MARIANNE ANDERSSON (c) replik:
          </note>
          <note>
            Fru talman! För mig är kampen för mänskliga rättigheter och mot
            kränkningar den kanske viktigaste orsaken till mitt politiska
            engagemang.
          </note>
          <note>
            FN:s deklaration om de mänskliga rättigheterna, grundtesen där
            om allas lika värde och rättigheter, är också grunden för Centerpartiets
            politik. Det gäller alla, oavsett vem och var. Det gäller barn
            som mobbas och diskrimineras i svenska skolor. Det gäller den
            som kastas i fängelse i Kina på grund av sina åsikter eller den
            kvinna i Nigeria som hotas av stening för att hon blivit våldtagen.
          </note>
          <note>
            Bland de 30 punkterna i FN:s deklaration om mänskliga rättigheter
            tänker vi kanske först på frihet från diskriminering, likhet inför
            lagen, frihet och säkerhet, frihet från slaveri och yttrandefrihet.
            Den innehåller också rätten till kostnadsfri utbildning och till
            rimliga levnadsförhållanden, till mat och bostad.
          </note>
          <note>
            Detta innebär att de mänskliga rättigheterna kränks för den överväldigande
            majoriteten av jordens befolkning varje dag, i en värld där antalet
            fattiga ökar, där hälften av befolkningen lever på mindre än 20
            kr per dag.
          </note>
          <note>
            Allra mest kränks kvinnors mänskliga rättigheter.
          </note>
          <note>
            De är dubbelt diskriminerade. De är allra fattigast och utsatta
            för det största förtrycket. Därför är millenniemålet om halverad
            fattigdom och de andra målen om utbildning, jämställdhet, minskad
            barna- och mödradödlighet, hälsa och uthållig utveckling verktyg
            i kampen för mänskliga rättigheter.
          </note>
          <note>
            Förutsättningen för att man ska uppnå de här målen är att ländernas
            regeringar strävar mot demokrati och respekterar mänskliga rättigheter.
            Utan detta går det inte att nå de andra målen, vilket med smärtsam
            tydlighet visar sig i Zimbabwe, där hunger och fattigdom breder
            ut sig på ett katastrofalt sätt samtidigt som våldet trappas upp,
            vilket vi har sett under presidentvalet. Oroande tecken finns
            i flera länder i Afrika. Hur kan deras ledare stödja valresultatet
            och gratulera Zimbabwe? För oss är det obegripligt.
          </note>
          <note>
            Det är nu ännu viktigare att vi i Sverige såväl bilateralt, med
            ledarna i de afrikanska länderna och ledarna i andra länder, som
            multilateralt, genom EU
          </note>
          <note>
            och FN, är mycket aktiva i en dialog för att göra det fullständigt
            klart att det inte finns någon skillnad i kraven på respekt för
            mänskliga rättigheter mellan ioch u-länder och att det inte är
            någon imperialistisk politik som gör att vi kräver fria medier
            och yttrandefrihet för människorna i de olika länderna. De grundläggande
            mänskliga rättigheterna är universella och odelbara.
          </note>
          <note>
            Vi har ofta kritiserat regeringen för att ta för lätt på de kraven
            och för att ha haft för stort överseende med bristen på mänskliga
            rättigheter, t.ex. när Sverige stött befrielserörelser och sedan
            fortsatt vänskapen när frihetskämparna tagit makten. Det är inte
            säkert att det är de som är bäst på att regera och styra ett land.
          </note>
          <note>
            Den ende som förstått just det är Nelson Mandela, den som minst
            av allt behövde lämna ifrån sig makten av det skälet. De andra
            frihetskämparna har använt alla medel för att klamra sig fast
            vid makten i stället.
          </note>
          <note>
            Vi menar att regeringen måste vara ännu tydligare i kraven på
            de länder som vi har haft och har nära relationer med. Och vi
            måste vara det från början;
          </note>
          <note>
            Sedan blir allt mycket svårare.
          </note>
          <note>
            Vi måste också bli mycket tydligare i kraven i våra relationer
            med biståndsmottagarna. Det är bra att
          </note>
          <note>
            Globkom föreslår att demokrati och respekt för de mänskliga rättigheterna
            ska prioriteras i utvecklingssamarbetet. Det måste vi leva upp
            till. Då handlar det om att rikta utvecklingssamarbetet strategiskt,
            att stödja dem som visar god vilja och att stötta upp en begynnande
            demokratisk process.
          </note>
          <note>
            Ett exempel jag har tagit upp många gånger i denna talarstol
            är Guinea-Bissau, som vi nästan var på väg att lämna i ett mycket
            kritiskt skede då man efter krig och förtryck lyckades genomföra
            ett demokratiskt val av en ny president. Just då behövde den nya
            regeringen stöd från omvärlden för att verkligen klara av att
            utveckla demokratin. I det skedet valde flera länder att lämna
            landet. Då gav man inte demokratin en chans. Det är just sådana
            processer som jag menar att vi ska stödja och där Sverige som
            ett litet land har möjligheter.
          </note>
          <note>
            Jag tycker också att det är viktigt att riksdagen ska kunna ha
            ett ord med i laget inför framtida biståndsinsatser i tid innan
            programmen och planerna läggs upp. Därför är jag med Moderaterna
            i en reservation när det handlar om mänskliga rättigheter och
            demokrati.
          </note>
          <note>
            Fru talman! Trots vissa skiljaktigheter råder det ändå en stor
            samsyn mellan oss i Sverige när det gäller kampen mot kränkningar
            av mänskliga rättigheter, tortyr och dödsstraff och för yttrandefrihet,
            fria medier och fria val. I de flesta frågor är vi överens.
          </note>
          <note>
            Det gör att regeringen kan agera med stor kraft internationellt
            i de här frågorna. Riksdagen nöjer sig inte med mindre än att
            regeringen driver dessa frågor, och regeringen ska hela tiden
            veta att den har hela riksdagen bakom sig när det gäller att hävda
            de mänskliga rättigheterna, yttrandefrihet och organisationsfrihet.
          </note>
          <note>
            En angelägen fråga som jag på grund av tiden bara vill nämna
            är kvinnors situation i krig och konflikter. FN:s resolution 1325
            tar upp denna fråga, och vi behandlar den också här. Jag säger
            inte så mycket mer, för det kommer senare att hållas en stor interpellationsdebatt
            där kvinnor från alla partier har skrivit interpellationer som
            handlar just om hur man ska implementera denna resolution. Den
            är mycket viktig.
          </note>
          <note>
            Ett annat jätteproblem är hiv/aids-frågan. Jag tänker inte beröra
            den så mycket mer heller, men det går bra att läsa vad utskottet
            har skrivit i betänkandet om denna oerhört svåra fråga.
          </note>
          <note>
            Vi hinner inte heller ta upp alla de olika länder som vi behandlar
            i betänkandet. Jag ska bara nämna några av dem som jag känner
            starkt för.
          </note>
          <note>
            Afrika har jag behandlat lite översiktligt.
          </note>
          <note>
            Turkiet är ett land mellan öst och väst, ett kandidatland till
            EU och ett land med stora problem med mänskliga rättigheter. Det
            är viktigt att vi har en ständig och tydlig dialog med Turkiet,
            att vi för fram konstruktiv kritik och försöker stötta dem som
            vill förbättra situationen. Vi måste också stötta deras kandidatur
            till EU, så att man inte vänder och går åt andra hållet.
          </note>
          <note>
            I norra Irak sprider sig oron bland kurderna och andra inför
            allt starkare signaler om anfall på Irak som ett led i terroristbekämpningen.
            Det är oerhört viktigt att stödja den demokrati som har utvecklats
            i norra Irak. Det är fantastiskt och bra hur man ändå har kommit
            fram, särskilt med beaktande av hur det ser ut i grannländerna.
            Den utvecklingen är det viktigt att vi stöder på alla sätt, liksom
            deras självstyre. Flygförbudszonerna måste också upprätthållas
            till dess att säkerheten kan garanteras på annat sätt. Jag är
            också med på ett särskilt yttrande som handlar om just den frågan.
          </note>
          <note>
            Frågan om Mellanöstern ska vi behandla i en särskild debatt i
            morgon, och därför säger jag ingenting om den.
          </note>
          <note>
            Jag vill dock säga några ord om Kina, Tibet,
          </note>
          <note>
            Taiwan och dödsstraffet. I Kina kränks de mänskliga rättigheterna
            på det mest brutala sätt. Vi hör ständiga rapporter om hur tibetanerna
            och andra oliktänkande blir behandlade, om kärnvapenupprustningen
            som är en farlig utveckling, om deras hårdhet när det gäller
          </note>
          <note>
            Taiwan osv. Det får inte vara så att vare sig EU eller
          </note>
          <note>
            Sverige faller undan för stormakten Kina av ekonomiska eller
            andra skäl. Det är viktigt att vi hela tiden är mycket tydliga
            mot Kina när det gäller de mänskliga rättigheterna och deras kränkningar.
          </note>
          <note>
            Jag ska avsluta med att också säga någonting om folkmordet. Utskottet
            har ägnat mycket tid åt denna svåra och angelägna fråga. Vi kan
            vara väldigt överens om att varje land som på ett bra sätt vill
            gå vidare in i framtiden bör klargöra sin egen historia. Det som
            har skett har skett och kan inte göras ogjort. Inte heller kan
            människor som lever i dag lastas för det som hände för länge sedan.
            Men kunskapen behövs för att i någon mån lösa upp de trauman som
            finns och för att hindra att något liknande uppstår igen. Det
            är nödvändigt.
          </note>
          <note>
            Därför beklagar jag att jag inte är med på det särskilda yttrande
            som Moderaterna och några andra partier har om hur man ska gå
            vidare när det gäller andra folkmord och övergrepp av olika slag
            som skett under 1900-talet. Det var ett förbiseende, och jag ställer
            mig helt bakom det särskilda yttrandet.
          </note>
          <note>
            När det gäller det folkmord på armenier, assyrier/syrianer och
            kaldéer som vi har diskuterat här i dag och som skedde under början
            av 1900-talet har utskottet utrett de rent juridiska omständigheterna
            kring hur begreppet kan användas folkrättsligt. Detta är det faktiska
            folkrättsliga läge som vi har i dag. Ingen säger någonting annat
            än att det som har skett har skett, och vi fördömer det på alla
            sätt. Jag har tillsammans med Folkpartiet ett särskilt yttrande
            där vi pekar på att detta utan tvivel moraliskt sett var att anse
            som ett folkmord. Men rent juridiskt och när det gäller det sätt
            på vilket man kan använda detta begrepp i lagstiftning, domstolar
            osv. står jag helt och hållet bakom det som utskottet säger i
            den här frågan.
          </note>
          <note>
            Fru talman! Jag står självfallet bakom alla reservationer där
            Centerpartiet finns med men yrkar bifall till reservation nr 4,
            som handlar om att Sverige bör driva frågan om homosexuellas rättigheter
            också i
          </note>
          <note>
            FN.
          </note>
          <note type="speaker">
            Anf. 184 MURAD ARTIN (v) replik:
          </note>
          <note>
            Fru talman! Efter det ottomanska rikets sönderfall och efter
            folkmordet på armenier, assyrier/syrianer och kaldéer fortsatte
            förföljelserna. I 87 år har den turkiska staten stängt kyrkor,
            förföljt armenier, assyrier/syrianer och kaldéer och inte tillåtit
            dem att läsa och skriva på sitt eget modersmål. I 87 år har den
            turkiska staten förnekat att detta är ett folkmord. Vi har från
            den turkiske ambassadören och från Turkiet fått massor av skrivelser
            där de förnekar detta.
          </note>
          <note>
            Då säger Marianne Andersson: Jag står bakom detta betänkande.
            Vad står det i betänkandet? Jo, det står att det sannolikt var
            ett folkmord. Då talar Marianne Andersson om juridik. Vi talar
            om historik och om politik. Det är det intressanta i det här fallet.
          </note>
          <note>
            Vi säger att riksdagen inte är en domstol. Det är det politiska
            ställningstagandet som riksdagen ska göra. Jag frågar Marianne
            Andersson: Erkänner Marianne Andersson att judarnas förintelse
            var ett folkmord eller inte?
          </note>
          <note type="speaker">
            Anf. 185 MARIANNE ANDERSSON (c) replik:
          </note>
          <note>
            Fru talman! Murad Artin vet mycket väl att jag arbetar mycket
            med mänskliga rättigheter i Turkiet.
          </note>
          <note>
            Jag har gjort det under många år. Jag har träffat assyrier och
            syrianer och deras kyrkliga ledare, och vi arbetar självklart
            för kurderna. Vi vet att det här har hänt. Det är inte den frågan
            som vi talar om i dag. Jag sade alldeles nyss att detta moraliskt
            sett är ett folkmord, men det som vi har att besluta om här handlar
            om just den folkrätt som vi har och de juridiska förhållanden
            som råder.
          </note>
          <note>
            Det har varit en lång debatt här tidigare, och i den reservation
            som Murad Artin står bakom står det också att vi inte kan ha en
            retroaktiv lagstiftning. Det är precis det som vi pratar om, inte
            om något annat.
          </note>
          <note>
            Vi håller ju med om att det moraliskt sett är fråga om ett folkmord,
            men juridiskt fanns det begreppet inte när detta skedde.
          </note>
          <note>
            Det är lika viktigt att man plockar fram historien, att man berättar
            för människorna vad som har hänt.
          </note>
          <note>
            Det är därför som jag beklagar att jag inte är med på det särskilda
            yttrande som bl.a. Moderaterna avgivit om att jobba vidare med
            detta.
          </note>
          <note>
            Jag tyckte att Förintelsekonferensen var väldigt viktig. Nu måste
            vi gå vidare och göra klart vad som har hänt med andra folk i
            världen. Det har tyvärr begåtts många massakrer och folkmord,
            och människor är utsatta för fruktansvärda övergrepp. Man har
            också varit det under de senaste 100 åren, för att gå tillbaka
            bara så långt.
          </note>
          <note>
            Jag tycker att detta är jätteviktigt, och jag tror att vi är
            fullständigt överens. Vi strider om någonting som egentligen inte
            skiljer oss åt. Jag tycker att det är väldigt beklagligt, för
            det skapar egentligen bara ytterligare trauman.
          </note>
          <note type="speaker">
            Anf. 186 MURAD ARTIN (v) replik:
          </note>
          <note>
            Fru talman! Jag frågade om Förintelsen var ett folkmord. Jag
            anser självklart att det var ett folkmord.
          </note>
          <note>
            Varför det? Det är ett historiskt och moraliskt faktum.
          </note>
          <note>
            Tyskarna har inte förnekat detta. De gör nu precis tvärtom.
          </note>
          <note>
            1948 års konvention kom efter Förintelsen. Jag menar inte att
            vi ska prata om juridik när vi tar upp
          </note>
          <note>
            Förintelsen. Det är ett historiskt faktum att det skedde ett
            folkmord på judarna. Det är samma sak här. Varför ska vi när det
            gäller assyrier/syrianer, kaldéer och för den delen också armenier
            alltid hävda att folkmordskonventionen ska gälla?
          </note>
          <note>
            Ni säger "med sannolikhet", och vi säger att det
          </note>
          <note>
            "ska betraktas" som ett folkmord. Det är en stor skillnad mellan
            detta.
          </note>
          <note>
            Jag vill också säga att jag uppskattar det arbete som Marianne
            Andersson gör i gruppen om Turkiet och de turkiska frågorna.
          </note>
          <note type="speaker">
            Anf. 187 MARIANNE ANDERSSON (c) replik:
          </note>
          <note>
            Fru talman! Jag vet inte vad man mera ska säga till Murad. Vi
            är ju egentligen överens. Det handlar om att begreppet folkmord
            inte fanns när detta skedde. Också jag säger i ett särskilt yttrande
            för att vara tydlig att jag anser att det moraliskt sett självklart
            anser att det är ett folkmord. Det är inte detta som det handlar
            om.
          </note>
          <note>
            Nej, jag tycker att vi i stället borde förenas omkring den här
            frågan och försöka sprida kunskaper om den. Jag håller helt med
            om att Turkiet har en stor skuld. Vi har inga delade meningar
            alls om skillnaden mellan Tyskland och Turkiet. Det är synd att
            Turkiet inte vill klarlägga sin historia. Jag tror att det skulle
            vara väldigt bra för landet. Då skulle man kunna gå vidare. Särskilt
            nu när Turkiet är kandidat till EU osv.
          </note>
          <note>
            skulle det kunna bli mycket bättre för Turkiet. Man skulle slippa
            alla dessa trauman och allt det här bråket.
          </note>
          <note>
            Det skulle vara en stor framgång om man där kunde arbeta med
            försoning i stället för att förneka det. Jag är helt övertygad
            om att ingen av oss har någon annan uppfattning om detta. Vi kan
            hjälpas åt med att försöka arbeta med det. Det handlar om att
            vi vill att de ska öppna sina arkiv och att de ska kunna diskutera
            denna fråga utan att det t.ex. blir en fruktansvärd e-postterror
            mot riksdagsledamöter som tar upp sådana här frågor. Det är ett
            inte särskilt demokratiskt sätt att reagera.
          </note>
          <note>
            Om detta är vi helt överens, men den juridiska tolkningen måste
            vi hävda. Jag tror att det är viktigt att vi vet hur vi ska hantera
            sådana här frågor. Det finns faktiskt fler sådana. Ni som sitter
            här på läktaren kämpar för det här erkännandet. Det moraliska
            erkännandet får ni ju av oss allihop. Vi är inte oeniga utan är
            faktiskt eniga om detta.
          </note>
          <note type="speaker">
            Anf. 188 MARGARETA VIKLUND (kd) replik:
          </note>
          <note>
            Fru talman! Också jag är lite grann förvånad över att Marianne
            Andersson står bakom hela betänkandet.
          </note>
          <note>
            Vi har här fått kritik för vår reservation, och man har läst
            upp olika meningar ur den. Jag skulle gärna vilja läsa upp följande
            som inte har återgetts: "Detta motsäger dock inte att det som
            drabbade armenier, assyrier/syrianer och kaldéer var ett historiskt
            faktum och som sådant ett folkmord. Det är viktigt att slå fast
            detta, då det tillhör varje folks rätt att få känna till och utforska
            sina kulturella och historiska rötter. Det måste för övrigt även
            för dåtiden ha varit uppenbart att det inträffade rent moraliskt
            var ett folkmord."
          </note>
          <note>
            Kan det sägas tydligare? Vi har fått kritik för att vi inte har
            varit tydliga i den här reservationen. Jag vill fråga Marianne
            Andersson om vi kan säga det här tydligare.
          </note>
          <note type="speaker">
            Anf. 189 MARIANNE ANDERSSON (c) replik:
          </note>
          <note>
            Fru talman! Jag har flera gånger här alldeles nyss sagt att moraliskt
            sett bör detta anses som ett folkmord. Jag anser att det var ett
            folkmord moraliskt sett men att begreppet inte fanns vid den tiden.
            Ni säger själva i er reservation att vi inte kan ha en retroaktiv
            lagstiftning. Det är det som det handlar om.
          </note>
          <note type="speaker">
            Anf. 190 MARGARETA VIKLUND (kd) replik:
          </note>
          <note>
            Fru talman! Vi pratar här nu väldigt engagerat om folkmord. Jag
            undrar när jag hör det här resonemanget: Är det ena folkmordet
            värre eller mindre illa än det andra? Är inte ett folkmord ett
            folkmord, ett mord på ett folk?
          </note>
          <note>
            Begreppet fanns inte då detta skedde, sade Marianne Andersson.
            Nej, men det fanns 1948, då definitionen kom. Varför kan då inte
            den definitionen också gälla här när det handlar om ett folks
            identitet och rätt att få erkännas som ett folk?
          </note>
          <note type="speaker">
            Anf. 191 MARIANNE ANDERSSON (c) replik:
          </note>
          <note>
            Fru talman! Det handlar här inte, Margareta
          </note>
          <note>
            Viklund, om ett folks rätt att bli erkänt som ett folk.
          </note>
          <note>
            Detta har inte någonting med det att göra. Margareta
          </note>
          <note>
            Viklund frågar också om det ena folkmordet är värre än det andra.
            Det är svårt att värdera grader i helvetet.
          </note>
          <note>
            Jag tycker inte att man kan gradera folkmord, massakrer och övergrepp.
          </note>
          <note>
            Jag ser egentligen att vi är överens med Kristdemokraterna. Jag
            förstår inte riktigt varför vi ska behöva ha den här debatten
            på detta sätt. Precis som
          </note>
          <note>
            Margareta Viklund säger erkänner vi att detta moraliskt sett
            är ett folkmord, men begreppet fanns inte då det skedde. Då förstår
            jag inte var skillnaden finns.
          </note>
          <note>
            Jag tycker att det är viktigt att vi har rett ut detta.
          </note>
          <note>
            Vi har skaffat oss kunskaper om hur det här begreppet har kommit
            till. Det utgick från Förintelsen och
          </note>
          <note>
            Nürnbergrättegången, och sedan kom konventionen.
          </note>
          <note>
            Den fanns inte tidigare. Nu har vi kunskaper som vi inte hade
            när vi för två år sedan behandlade frågan om folkmordet på armenierna.
            Vi hade då inte samma kunskaper som vi har i dag.
          </note>
          <note>
            Nu har vi precis rett ut det här, och det är viktigt och angeläget.
            Låt oss nu samla oss och gå vidare, sprida information och arbeta
            för att sprida kunskap om andra folkmord och övergrepp mot människor
            som har skett under 1900-talet. Det är oerhört viktigt att vi
            samlar oss kring den kunskapen. Om alla länder ska kunna gå in
            i demokrati och få en bättre framtid, med fred och försoning,
            handlar det mycket om att göra klart med sin historia. Där har
            vi inte alls olika uppfattning.
          </note>
          <note>
            Anf. 192 KARL-GÖRAN BI-
          </note>
          <note type="speaker">
            ÖRSMARK (fp):
          </note>
          <note>
            Fru talman! Det här betänkandet om mänskliga rättigheter är ett
            tjockt betänkande. Jag har tittat tillbaka på de senaste tre åren.
            Det verkar som om betänkandena om mänskliga rättigheter bara blir
            mer omfattande. Man kan fråga sig om det beror på att det begås
            fler brott mot mänskliga rättigheter i dag än för tre år sedan
            eller på att vi är mer medvetna om saker och ting. Jag lutar åt
            det senare, att utskottet blir alltmer engagerat i frågor om mänskliga
            rättigheter. Det är jättebra.
          </note>
          <note>
            År 2000 var betänkandet på 90 sidor. Förra året var det 135 sidor.
            I år är det 185 sidor. Jag vet inte var det kommer att sluta.
          </note>
          <note>
            Den största delen av betänkandet handlar om dagens brott mot
            mänskliga rättigheter. Men det finns också skrivningar om sådant
            som har hänt i historien, som vi har hört. Jag ska återkomma till
            det. Jag vill bara redan nu göra reflexionen att om vi ska gå
            tillbaka i historien och i utskottet och riksdagen resonera om
            allt som har skett i fråga om brott mot mänskliga rättigheter
            i världen århundraden tillbaka, då kommer det inte att räcka med
            ett betänkande. Då blir det en hel encyklopedi, för så gräsligt
            är det.
          </note>
          <note>
            Så gräsligt är det i dag. Vi har fullt upp med att hantera dagens
            situation.
          </note>
          <note>
            Jag kan bara ta som exempel vad utskottet skriver om, som riksdagen
            ska ta ställning till. Det är avskaffandet av dödsstraffet. Fortfarande
            finns det demokratiska länder som har dödsstraff. Det händer att
            oskyldiga människor blir avrättade. Då är det definitivt.
          </note>
          <note>
            Utskottet skriver om kvinnans utsatthet: könsstympning, sexuell
            exploatering, det som med ett konstigt namn kallas för hedersmord.
            Utskottet skriver "hedersmord" inom citattecken, för att markera
            att det inte är frågan om någon heder.
          </note>
          <note>
            Utskottet skriver om barns utsatthet, om alla barnsoldater i
            världen i dag. De går på narkotika. De fingrar på sin kalashnikov
            och skjuter vilt omkring sig. Det är 10-15-åringar. Detta händer
            nu - i dag.
          </note>
          <note>
            Det är viktigt att diskutera. Det är viktigt att handla.
          </note>
          <note>
            Vi tar upp olika länder. Vi kommer att delta i en debatt om Israel
            och Palestina i morgon så jag går förbi det i dag, liksom Marianne
            Andersson och flera andra har sagt.
          </note>
          <note>
            Vi möts av dessa gräsligheter varje dag - brott mot mänskliga
            rättigheter.
          </note>
          <note>
            I Iran förekommer stening av kvinnor. I Kina har man förbjudit
            falungong. I Nordkorea är ett helt folk förtryckt, miljoner människor.
            De har ingen aning om vad vi gör här. De får ingen information,
            och det förekommer absolut ingen diskussion om några mänskliga
            rättigheter.
          </note>
          <note>
            Jag skulle kunna räkna upp land efter land på den afrikanska
            kontinenten där man trampar på sitt eget folk. På Kuba har en
            diktator styrt i decennier. Folk är förtvivlade. Det gäller också
            Colombia. Man kan räkna upp hur många platser som helst runt jordklotet.
          </note>
          <note>
            Folkpartiet menar att vi måste ha demokrati om vi ska komma till
            rätta med kränkningarna av mänskliga rättigheter. Det har vi sagt
            om och om igen från den här talarstolen. Utan demokrati klarar
            vi varken utveckling eller att leva upp till de mänskliga rättigheterna.
          </note>
          <note>
            Folk röstar inte för krig. Folk röstar inte för mördande. Folk
            röstar inte på regimer som trampar på mänskliga rättigheter, om
            det är fria, öppna, rättvisa val. Det har vi framfört om och om
            igen. Och vi vinner mer och mer terräng. När vi började tala om
            att lyfta in mänskliga rättigheter som ett övergripande mål för
            biståndet möttes vi av skepsis. I den sista utredningen, Globkom,
            lyfts just detta fram. Det är vi mycket glada för.
          </note>
          <note>
            Flera talare har sagt att anledningen till att de står här och
            talar som politiker är att de slåss för mänskliga rättigheter.
            Så är det säkert för många, kanske alla som arbetar politiskt
            här. Så är det för mig också. Det var mina erfarenheter från en
            diktaturstat som gjorde att jag gick in i politiken. Det är det
            land som nu är på allas läppar, Zimbabwe.
          </note>
          <note>
            På den tiden var det den vite mannen som förtryckte de svarta.
            När jag arbetade med afrikanerna ute på landsbygden hände det
            att de sattes i fängelse därför att de jobbade med politik. I
            dag är det den svarte ledaren som förtrycker sitt eget folk, som
            har begått massakrer på matabelefolket i sydvästra delen av landet
            när landet blev fritt 1980 och som nu inte tillåter fria val.
            Här måste man tala klartext. Det går inte att humma. Man måste
            tala klartext med grannländerna - Sydafrika, alla SADC-länderna.
            De måste ställa upp på demokrati.
          </note>
          <note>
            Jag yrkar bifall till reservationerna nr 2 och 14.
          </note>
          <note>
            Reservation 2 rör bistånd och demokrati. Reservation
          </note>
          <note>
            14 rör Taiwan.
          </note>
          <note>
            Det finns en reservation där man menar att vi ska vara generösa
            med visum för människor från Taiwan, oberoende av ställning. Vårt
            parti har drabbats av detta. Vi ville få hit presidenten till
            vårt hundraårsjubileum. Nu var han bara med på video och beklagade
            att han inte kunde vara personligen närvarande. Detta gör man
            därför att man faller undan för Kina. Sveriges regering vågar
            inte.
          </note>
          <note>
            Här har jag en direkt fråga till Marianne Samuelsson, Miljöpartiet.
            Ni var med förra året och tyckte att det var en vettig lösning.
            Era parlamentariker i EU,
          </note>
          <note>
            Gahrton, Schörling och andra, tycker att vårt förslag är bra.
            Varför har ni helt plötsligt bytt fot i Sverige?
          </note>
          <note>
            Gäller inte det som ni sade förra året?
          </note>
          <note>
            Slutligen ska jag beröra det som har kommit att dominera debatten
            om mänskliga rättigheter i kväll, nämligen synen på folkmord när
            det gäller assyrier/syrianer. Jag ser alla som sitter på läktaren.
            Det måste vara förbryllande för er att lyssna på debatten.
          </note>
          <note>
            Jag ska än en gång försöka reda ut hur jag och Folkpartiet ser
            på det.
          </note>
          <note>
            Det sades här att vi ska visa respekt mot assyrier/syrianer.
            Vi ska förstå deras situation, har flera sagt. Gör inte Sverige
            det? Har vi inte gjort det? Jag har själv åkt omkring i sydöstra
            Turkiet för över tio år sedan och besökt byarna. Jag har varit
            i Diyarbakir,
          </note>
          <note>
            Mardin, Midiat och Karboran. Jag har sett ödeläggelsen och förödelsen.
            Jag har sett tomma byar. Jag har förstått att det har begåtts
            ett folkmord. Det har jag tyckt hela tiden, att det moraliskt
            sett är ett folkmord.
          </note>
          <note>
            Låt oss slå fast det. Ingen har sagt något annat här.
          </note>
          <note>
            Det saken gäller, som vi försöker reda ut, är precis det som
            Murad Artin säger i sin reservation.
          </note>
          <note>
            Han säger i sin reservation att det ankommer inte på riksdagen
            att ta ställning till detta. Så skriver Murad Artin. Nu skakar
            han på huvudet. Då får jag väl läsa ur betänkandet.
          </note>
          <note>
            Jag läser det som Murad Artin skriver:"Frågan om huruvida ett
            brott begåtts är en fråga för juridiska instanser." Detta har
            redan Sten Tolgfors läst upp här, förresten. "Riksdagen är ingen
            domstol." Vi är i riksdagen nu. "Det ankommer sålunda inte på
            den svenska riksdagen att, i juridisk mening, göra något ställningstagande
            rörande folkmord."
          </note>
          <note>
            Så skriver Murad Artin. Samtidigt skriver Murad
          </note>
          <note>
            Artin i sitt yrkande, som han vill ha igenom här, att det är
            just det vi ska göra. Det skriver han i yrkande 1
          </note>
          <note>
            i sin motion. Det är klart att det blir förbryllande för dem
            som läser detta och hör denna debatt.
          </note>
          <note>
            Här har sagts om och om igen att det som skedde
          </note>
          <note>
            1915, och tidigare och senare, är att betrakta som ett folkmord
            ur moralisk synpunkt och hade troligtvis också varit att betrakta
            som ett folkmord, säger vi, om det begrepp som fastställdes 1948
            hade existerat då.
          </note>
          <note>
            Då tror jag att det hade klassats som ett folkmord.
          </note>
          <note>
            Men det är precis som Murad Artin säger. Det skulle ha varit
            en domstol som fastställt detta. Nu säger ni själva att riksdagen
            inte ska göra det, och då accepterar jag det. Jag tycker att det
            är rätt.
          </note>
          <note>
            Vi har inte politiska domstolar i Sverige, och det ska vi vara
            glada för. Det är jurister som sköter den delen. Då kan man inte
            säga som Murad Artin att detta är juridiska spetsfundigheter.
            Det är ett nedvärderande av hela det system vi har att säga att
            det är juridiska spetsfundigheter.
          </note>
          <note>
            Murad Artin får bestämma sig. Ska vi i riksdagen vara en domstol
            och klassa detta som folkmord eller ska vi det inte? Det måste
            Murad Artin klara ut med vad han själv skriver i sin reservation.
          </note>
          <note>
            Jag yrkar bifall till de två reservationerna 2 och
          </note>
          <note>
            14.
          </note>
          <note>
            I detta anförande instämmer Elver Jonsson (fp).
          </note>
          <note type="speaker">
            Anf. 193 MURAD ARTIN (v) replik:
          </note>
          <note>
            Fru talman! Förra året sade Karl-Göran Biörsmark: Jag är osäker
            på om det som har drabbat assyrier/syrianer är ett folkmord. Karl-Göran
            Biörsmark och Folkpartiet har haft ett år på sig. Jag vet att
            Karl-Göran Biörsmark har jobbat seriöst med frågan. Jag vet att
            han har läst på. Men Karl-Göran
          </note>
          <note>
            Biörsmark vill inte ta steget ut och kalla det för ett folkmord.
          </note>
          <note>
            Man säger "sannolikt" eller "med största sannolikhet". Det är
            vad Folkpartiet säger. Det är vad betänkandet handlar om. Vi säger
            att riksdagen inte är en domstol. Vi säger att vi ska ha ett politiskt
            ställningstagande. Sverige ska ha en officiell redovisning om
            detta.
          </note>
          <note>
            Vi säger så här:"Det skall framhållas att det som drabbade armenier,
            assyrier/syrianer och kaldéer under det ottomanska rikets tid
            skall betraktas som folkmord enligt Artikel II i 1948 års konvention,
            om den hade varit i kraft vid den aktuella tidpunkten."
          </note>
          <note>
            Så säger vi. Men Folkpartiet och andra vill förfalska vad vi
            säger. Vi säger att det ska betraktas som ett folkmord. Men ni
            säger: Vi förnekar detta. Vi säger att riksdagen inte är någon
            domstol. Den ska inte syssla med detta, säger vi. Men vi säger
            att det är ett moraliskt och historiskt faktum. Detta säger ni
            inte i betänkandet, Karl-Göran Biörsmark.
          </note>
          <note>
            Anf. 194 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag vet inte om argument biter längre.
          </note>
          <note>
            Jag ska försöka en gång till.
          </note>
          <note>
            Jag ska först läsa upp vad vi skriver i vårt särskilda yttrande:"Ur
            ett moraliskt perspektiv måste det även för dåtiden varit uppenbart
            att det inträffade var ett folkmord." Så skriver vi. Det är det
            första.
          </note>
          <note>
            Det andra är följande. Jag var osäker förra året.
          </note>
          <note>
            Fast jag har jobbat med dessa frågor i många år blev jag osäker.
            Varför? Bl.a. därför att det påstods, bl.a.
          </note>
          <note>
            av Murad Artin, att FN hade fattat ett sådant beslut om armenierna.
          </note>
          <note>
            När man får en sådan information utan att få den tillrättalagd
            och motsagd är det klart att det imponerar. Nu visar det sig att
            FN inte har fattat någon sådant beslut. Vårt resonemang byggde
            bl.a. på det. Nu har jag läst mer, studerat mer och jobbat med
            frågan ytterligare.
          </note>
          <note>
            Det är en poäng med att det står "sannolikt". Utgångspunkten
            för det är just det Murad Artin säger.
          </note>
          <note>
            Riksdagen är ingen domstol. Vi går inte in i de delarna. Vi kan
            inte fastslå detta. Men sannolikt skulle en domstol ha gjort det
            om den fanns då.
          </note>
          <note>
            För mig är detta klart. Men jag tror inte att jag riktigt når
            fram med det argumentet vad jag än säger.
          </note>
          <note>
            Jag tror att det är precis som Marianne Andersson sade här. Det
            gäller nu att inte låsa oss fast totalt. Här finns en öppenhet
            för att se vad saken egentligen gäller. Då måste man pröva och
            också lyssna på motargumenten. Det har jag gjort.
          </note>
          <note type="speaker">
            Anf. 195 MURAD ARTIN (v) replik:
          </note>
          <note>
            Fru talman! Den argumentation och den debatt som vi har haft
            hedrar Karl-Göran Biörsmark. Jag vet att Karl-Göran Biörsmark
            vill veta sanningen.
          </note>
          <note>
            Det är sant att FN fastslog detta 1985. Det är inget fel. Här
            är rapporten. FN:s rapport är precis som det här betänkandet.
            Den säger tydligt och klart att detta är ett exempel på folkmord.
            Jag håller rapporten här i min hand. Det är flera sidor som säger
            detta. Det är inget fel i det.
          </note>
          <note>
            Vi säger inte att det är en resolution som har fastslagits. Vi
            säger att FN har fastslagit det. Vad säger
          </note>
          <note>
            Karl-Göran Biörsmark om vad EU sade 1987? Vad säger man om den
            resolution som kom nu den 28
          </note>
          <note>
            februari, som Folkpartiet också har röstat för? Vad säger man
            om det?
          </note>
          <note>
            Det är ett folkmord. Resolutionen säger det. Den går ännu längre
            och kräver att Turkiet ska erkänna detta. Inte bara EU har erkänt
            det. Jag vet att Karl-
          </note>
          <note>
            Göran Biörsmark har jobbat med frågan. Det var därför jag sade
            att Karl-Göran Biörsmark har jobbat seriöst med frågan.
          </note>
          <note>
            Varför stöder man i så fall inte denna reservation?
          </note>
          <note>
            Då skulle man inte säga "med största sannolikhet"
          </note>
          <note>
            utan att det "skall" betraktas folkmord.
          </note>
          <note>
            Om vi säger "sannolikt" innebär det i juridiska termer att det
            är 75 % sant, och då finns alltid 25 %
          </note>
          <note>
            som man inte tror på. Det är därför vi säger "skall"
          </note>
          <note>
            betraktas som ett folkmord.
          </note>
          <note>
            Anf. 196 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Murad Artin säger att jag har sagt att jag arbetar
            med frågan seriöst. Jag hoppas verkligen att jag gör det. Det
            är just därför jag kommit fram till det här ställningstagandet.
          </note>
          <note>
            Det som Murad Artin viftar med är ingen FN-
          </note>
          <note>
            resolution. Det kan framstå som en sådan när man står och viftar
            med ett FN-dokument på det här sättet, men det är ingen FN-resolution!
            Det var det jag gick på förra gången som det lät så här; jag trodde
            det.
          </note>
          <note>
            Men nu vet jag mer.
          </note>
          <note>
            Jag vädjar än en gång till er: Lyssna även på motargumenten!
            Försök att lyssna och ta till er - ni som har den här, som jag
            tycker, fastlåsta positionen.
          </note>
          <note>
            Lyssna på vad det är som vi säger. Det blir så förbryllande,
            inte minst för asyrier/syrianer i Sverige.
          </note>
          <note>
            Det är som om vi skulle förneka detta!
          </note>
          <note>
            Jag vet att Marianne Andersson har jobbat med detta i åratal.
            Hon reste för bara några veckor sedan borta i Diyarbakirområdet.
            Hon kan mycket om detta, och hon lägger hur mycket tid som hels
            på det. Skulle det vara oseriöst? Skulle hon inte veta vad hon
            talar om? Egentligen skulle Murad Artin be Marianne om ursäkt
            med tanke på allt det jobb hon lägger ned på de här frågorna,
            just för att få Turkiet att förstå vad man håller på med. Ge Marianne
            Andersson lite credit för det!
          </note>
          <note>
            Anf. 197 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Det betänkande som vi nu debatterar och så småningom
            ska besluta om är ett betänkande som, vilket Biörsmark just påpekade,
            har ökat i omfång under årens lopp. Det är väl ett bevis för det
            engagemang som finns i riksdagen för mänskliga rättigheter från
            väldigt många och i många fall också tvärpolitiskt. Många av de
            motioner som ligger till grund för betänkandet är skrivna av representanter
            för samtliga partier under motionstiden.
          </note>
          <note>
            Samtidigt kan man säga att detta är ett tecken på att när det
            gäller mänskliga rättigheter så har världen delvis stått still.
            Det har inte hänt så mycket för att förbättra de mänskliga rättigheterna.
            En stor del av jordens befolkning lever under förtryck. En stor
            del lever i krig och i krigszoner. En stor andel kan inte få äta
            sig mätta. Många kan över huvud taget inte få det som vi anser
            höra till de mänskliga rättigheterna därför att det saknas.
          </note>
          <note>
            I biståndsutredningen Globkom har vi just lyft in ett särskilt
            avsnitt om rättighetsperspektivet. Det har vi gjort utifrån att
            vi har sett att detta är oerhört viktigt. Om man ska bygga ett
            samarbete i en värld där vi tillsammans arbetar för att minska
            fattigdomen och öka möjligheterna för mänskliga rättigheter så
            måste rättighetsperspektivet komma fram tydligare.
          </note>
          <note>
            Jag tror att det också kan vara en grund för ett förbättrat samarbete
            när det gäller bistånd och internationell samverkan att man lyfter
            in just rättighetsperspektivet som en ledstjärna. Det måste finnas
            med.
          </note>
          <note>
            Tittar man på betänkandet så kan man se att det innehåller en
            stor andel ämnen: dödsstraff, tortyr, kvinnors situation, rasism,
            slavhandel, terrorism, religionsfrihet, funktionshindrades situation
            och krigsförbrytelser. Det finns en mängd områden där mänskliga
            rättigheter saknas och förtrycket fortgår.
          </note>
          <note>
            Det finns också en mängd länder med i betänkandet där vi har
            pekat på att man brister i aspekterna kring de mänskliga rättigheterna.
          </note>
          <note>
            I grunden tror jag att vi i utskottet är ganska överens i de
            här frågorna, precis som jag tror att också hela riksdagen egentligen
            är det. Men sedan har vi ju alltid våra egna delar, som vi tycker
            borde ha betonats tydligare, skrivits in bättre, markerats på
            ett annat sätt eller fått en annan behandling.
          </note>
          <note>
            Tittar man på betänkandet ser man att det inte finns så många
            reservationer, utan de flesta motionerna är besvarade med en text
            som innebär att man har uppmärksammat situationen och att Sverige
            bör göra mer på området.
          </note>
          <note>
            Det finns en mängd områden där vi måste vara mer aktiva. Min
            uppfattning är att Sverige kan och bör vara ännu mer aktivt inom
            området som gäller mänskliga rättigheter i ett internationellt
            perspektiv.
          </note>
          <note>
            Det är viktigt att man där använder sig av sin roll inom EU för
            att trycka på och lyfta fram just frågorna om mänskliga rättigheter
            på ett tydligt sätt.
          </note>
          <note>
            Jag tror också på vikten av att visa på rätten till frisk luft
            och rent vatten och rätten på fred. Det är de grundläggande delarna
            i de mänskliga rättigheterna, som i dag är hotade i många delar.
            Vi kan ju se att vi inte har fred i världen. Det pågår en mängd
            krig och det finns en ständig oro. Det är många som inte har rätten
            till vatten i dag. Det finns en stor risk att man framgent i ännu
            större utsträckning än i dag kommer att privatisera vatten genom
            att stora multinationella företag köper upp det vatten och de
            vattenrättigheter som det borde vara varje människas självklara
            rättighet att få ha tillgång till. Detta försvårar naturligtvis
            situationen för många människor, och därför bör vi också vara
            oerhört uppmärksamma på de här frågorna.
          </note>
          <note>
            Det kommer en särskild debatt om Israel i morgon. Det är ju bara
            ett bevis på att situationen i Israel i dag är oerhört allvarlig.
            Den har tyvärr inte förändrats särskilt mycket, utan snarare försämrats.
            När vi skrev vår motion tryckte vi bl.a. på att man måste fundera
            på om man inte ska använda sig av sanktionsmöjligheter mot Israel.
            Vi hade också det uppe i frågestunden med Kofi Annan, som sade
            att man nog kan behöva titta på det. Vi kommer att bevaka frågan,
            och vi lär återkomma till ämnet i morgon. Det finns all anledning
            att fundera över hur man ska kunna agera för att öka trycket bl.a.
            på Israel i situationen där nere.
          </note>
          <note>
            Det finns fler länder som vi väl alla känner ett engagemang för.
            Jag tycker att det är mycket glädjande att vi har fått fram att
            man kommer att jobba mycket mer med Östtimor framöver. Östtimor
            är ju ett land som har utsatts för oerhört svåra situationer och
            som nu behöver internationell stöd och hjälp för att bygga upp
            demokratin och situationen när det gäller de mänskliga rättigheterna.
          </note>
          <note>
            Det är tämligen tyst kring Afghanistan i dag, trots att bombningar
            fortgår och situationen naturligtvis inte har förbättrats särskilt
            mycket för människorna i
          </note>
          <note>
            Afghanistan. Stundtals är det väldigt stor uppmärksamhet på ett
            land därför att det händer någonting där.
          </note>
          <note>
            Det finns många journalister och andra på plats som rapporterar.
            Men det är väl tyvärr i de tysta stunderna som människor har det
            värst - när situationen i landet inte längre uppmärksammas och
            förtrycket kan fortgå i det tysta. Jag tycker att Afghanistans
            situation är mycket bekymmersam, inte minst för kvinnorna. Vi
            kan bara hoppas på att det hela kan leda till att man på sikt
            får en förbättring av de mänskliga rättigheterna i landet.
          </note>
          <note>
            Det finns ett avsnitt där man tar upp förändringsarbetet och
            reformerna inom FN. Vi har där en reservation som jag yrkar bifall
            till - det är reservation nr
          </note>
          <note>
            18 - om UNEP. Vi ville att Sverige mer aktivt skulle verka för
            att FN:s miljöorganisation skulle få en större styrka i det internationella
            samarbetet.
          </note>
          <note>
            Vi skulle vilja ha den till en världsekologisk organisation.
            Det fick vi dock inte gehör för. Men vi återkommer väl i den frågan
            också. Vi får se vad som händer så småningom. Vi har dock fått
            utskottet att uttala att det gemensamma miljöarbetet är viktigt
            och att UNEP skulle behöva ha mer ekonomiska resurser för att
            kunna genomföra det jobb som åligger dem.
          </note>
          <note>
            Vi stöder naturligtvis de reservationer som vi står bakom, men
            jag yrkar bara bifall till reservation 18.
          </note>
          <note type="speaker">
            Anf. 198 STEN TOLGFORS (m) replik:
          </note>
          <note>
            Fru talman! Jag skulle vilja veta varför Marianne
          </note>
          <note>
            Samuelsson är emot att demokratiskt valda ledare från Taiwan
            ska få besöka Sverige samtidigt som hon är för att diktaturen
            Kinas ledare får komma till Sverige. Jag skulle vilja veta om
            Marianne Samuelsson ens själv tycker att detta kan beskrivas så
            att hon tydligt värderar demokratin. I fjol stod Miljöpartiet
            bakom en text som inte gjorde en tydlig skillnad mellan officiella
            och privata besök av Taiwans ledare.
          </note>
          <note>
            Om Miljöpartiet åtminstone hade kunnat stå bakom hälften av sin
            gamla politik i år så hade vi fått en majoritet i kammaren för
            att öppna Sverige för besök av Taiwans demokratiska ledare, men
            det förmådde man inte. Miljöpartiet kunde alltså ha agerat till
            förmån för demokratin men valde att avstå och lade i stället fram
            ett särskilt yttrande. Jag skulle vilja att
          </note>
          <note>
            Marianne Samuelsson reder ut varför man gjorde på det sättet
            när man kunde ha gjort annorlunda.
          </note>
          <note>
            Det är också så att Marianne Samuelsson har hävdat i olika sammanhang
            att det finns ett EU-avtal som skulle förhindra att man ändrade
            visumpraxisen. Det är inte alls på det sättet. Det finns en inofficiell
            EU-
          </note>
          <note>
            praxis som den svenska regeringen mycket väl kan vara med och
            ändra. Hade Marianne Samuelsson stått upp för demokratins värderingar
            i dag hade vi haft en majoritet i riksdagen för att se till att
            den svenska regeringen ändrade EU-praxisen, men Miljöpartiet föll
            till föga och backade. Jag vill be Marianne Samuelsson att förklara
            sig.
          </note>
          <note>
            Anf. 199 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! I det här fallet har jag valt att göra ett särskilt
            yttrande. Jag förutsätter att regeringen aktivt arbetar med den
            här frågan inom EU. Jag tycker naturligtvis också att det är självklart
            att människor ska kunna röra sig fritt i världen oavsett vilken
            ställning de har. Det vidhåller jag, men i det här fallet har
            jag valt att göra ett särskilt yttrande.
          </note>
          <note type="speaker">
            Anf. 200 STEN TOLGFORS (m) replik:
          </note>
          <note>
            Fru talman! Marianne Samuelsson har i detta särskilda yttrande
            över huvud taget inte berört möjligheten för Taiwans demokratiska
            ledare att komma till
          </note>
          <note>
            Sverige. Det hon skriver är att officiella besök inte är möjliga.
            Det finns ingen som hävdar det heller. Hon berör inte möjligheten
            för Taiwans demokratiskt valda ledare att komma till Sverige på
            privata besök.
          </note>
          <note>
            Summan av kardemumman av hennes politik blir att varje taiwanes
            är välkommen till Sverige. Men om man reser hem från Sverige och
            kandiderar i ett demokratiskt val och sedan vinner sitt folks
            förtroende och blir demokratiskt vald är man inte välkommen längre.
            Detta är Miljöpartiets politik. Det är detta
          </note>
          <note>
            Miljöpartiet nu står bakom därför att man inte hade ryggrad nog
            att fullfölja det man sade i fjol eller ens bara hälften av det
            man sade i fjol. Då var man inte ens noga med att göra skillnad
            mellan officiella och privata besök. Det vi begärde den här gången
            var att
          </note>
          <note>
            Miljöpartiet skulle stå upp så mycket för demokratin att man
            tillät privata besök, och det gick alltså inte.
          </note>
          <note>
            Det är en sak att Sverige bedriver en ett-Kinapolitik, att vi
            inte har fulla diplomatiska relationer och att vi inte kan ta
            emot eller åka på officiella besök. Men det innebär inte, Marianne
            Samuelsson, att man inte skulle kunna tillåta privata besök från
          </note>
          <note>
            Taiwans demokratiska ledare inom ramen för en ett-
          </note>
          <note>
            Kina-politik.
          </note>
          <note>
            Nu får Miljöpartiet leva med att man aktivt har bidragit till,
            varit tungan på vågen eller vågmästarparti, att stänga ute dem
            fem högsta demokratiska ledarna i Taiwan. Taiwan är den första
            demokratin i den kinesiska kultursfären någonsin. Det handlar
            om
          </note>
          <note>
            23 miljoner människor som i fria val utser sina ledare.
          </note>
          <note>
            Marianne Samuelsson säger nej tack till dem om de skulle vilja
            komma och besöka Sverige. Jag tycker att det är ytterligt klent.
            Vi hade haft majoritet om Miljöpartiet hade haft ryggrad. Nu har
            vi dessvärre inte det.
          </note>
          <note>
            Anf. 201 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Sten Tolgfors tar i ganska rejält i den här frågan.
            Jag vet inte riktigt hur han menar att det skulle bli så stor
            förändring i EU-praxisen om ni hade haft Miljöpartiet med er i
            den här reservationen. Vi har valt att påpeka att vi tycker att
            det är oerhört viktigt och angeläget att människor kan röra sig
            fritt och resa. Vi förutsätter att regeringen kommer att se till
            att så också blir fallet i den mån man kan påverka detta.
          </note>
          <note>
            Vi får väl se vad resultatet blir och vem som påverkar mest när
            det gäller att förändra möjligheterna för Taiwans demokratiskt
            valda personer att resa inom EU.
          </note>
          <note>
            Anf. 202 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag begärde replik på samma tema som Sten Tolgfors,
            och jag tänkte ta tillbaka min replik. Men när jag nu hör svaret
            kan jag inte göra det. Jag blir väldigt förbryllad när Marianne
            Samuelsson undrar vad det skulle göra för skillnad om man hade
            haft kvar samma ståndpunkt som man hade för ett år sedan. Det
            hade varit en enorm skillnad. Då hade ju en riksdagsmajoritet
            gett en klar signal till regeringen hur de ska agera. Jag tycker
            att det är väldigt olyckligt. Det har verkligen betydelse. Om
            man är så blygsam som Marianne Samuelsson är nu har man verkligen
            devalverat sin roll i riksdagen. Ni hade ju möjligheten att tippa
            ett beslut från en minoritet till en majoritet, och ni säger att
            det kanske inte har så stor betydelse.
          </note>
          <note>
            Jag kan konstatera att Ungern nu välkomnar vicepresidenten Anette
            Lu i slutet på veckan till ett möte i
          </note>
          <note>
            Ungern. De tar ställning. Det kanske beror på att de är en yngre
            demokrati och brinner på ett annat sätt än vad det kanske sovande
            Sverige gör undfallande för
          </note>
          <note>
            Kina.
          </note>
          <note>
            Det hade haft stor betydelse om ni hade varit med även i år,
            Marianne Samuelsson.
          </note>
          <note>
            Anf. 203 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! När det gäller Taiwanfrågan tycker jag att Folkpartiet
            gjorde väldigt mycket inrikespolitik av en fråga som egentligen
            borde ha varit utrikespolitik. Ni agerade väldigt kraftfullt för
            delvis försämra situationen för Taiwan. Det tyckte jag inte stärkte
            situationen, utan snarare tvärtom. Jag är helt övertygad om att
            vi kommer att kunna påverka situationen när det gäller Taiwan
            på olika sätt, och det ska vi naturligtvis göra.
          </note>
          <note>
            Anf. 204 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Jag vet att Taiwan välkomnar den här inbjudan. Det
            var en artighetsinvitation. Lars Leijonborg var inbjuden som enda
            svenska partiledare till
          </note>
          <note>
            Taiwan vid presidentinstallationen. Det har hela tiden legat
            i luften att det skulle bli ett återbesök. Det var man också glad
            för i Taiwan. Marianne Samuelsson försöker påskina att detta skulle
            vara kontraproduktivt. Då skulle Marianne Samuelsson ha varit
            med och lyssnat på presidenten när han talade via TV i andrakammarsalen
            i fredags. Han tackade för inbjudan och beklagade att han inte
            kunde komma. Vi vet ju alla varför han inte kunde det. Han hade
            varit här om regeringen hade gett honom visum. Regeringen vägrade
            visum till en demokratiskt vald president.
          </note>
          <note>
            Därför var han inte här. Det beklagar både vi och han.
          </note>
          <note>
            Anf. 205 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Det är naturligtvis beklagansvärt.
          </note>
          <note>
            Men jag tror inte att han hade varit här även om vi i det här
            fallet hade skrivit en gemensam reservation.
          </note>
          <note>
            Det hade inte löst problemet som det ser ut i dag, tyvärr. Det
            gäller väl för oss alla att ligga på för att förbättra sådant
            som gäller mänskliga rättigheter. Vi kanske har olika kanaler
            för att göra det.
          </note>
          <note type="speaker">
            Anf. 206 MARIANNE JÖNSSON (s):
          </note>
          <note>
            Fru talman! Det är med blandade känslor som jag står här i dag
            för att prata om utrikesutskottets betänkande om mänskliga rättigheter.
            Det är glädjande att det råder stor enighet i Sveriges riksdag
            kring dessa viktiga frågor. Även om vi på några punkter har olika
            åsikter förenas vi kring synen att svensk utrikespolitik ska vara
            aktiv och fast förankrad i respekten för demokrati och mänskliga
            rättigheter. Detta ger Sverige en stark röst inom det internationella
            samfundet, en röst vi kan använda för att ständigt arbeta för
            att respekten för mänskliga rättigheter upprätthålls.
          </note>
          <note>
            Under det senaste året har ett par händelser i vår omvärld starkt
            påverkat förutsättningarna för arbetet med mänskliga rättigheter.
            Det första är naturligtvis attacken mot World Trade Center i New
            York den 11
          </note>
          <note>
            september förra året. Attacken och de händelser som sedan följt
            visar på ett tydligt sätt behovet av att FN
          </note>
          <note>
            stärks och lika tydligt på behovet av att de spelregler som vi
            gemensamt satt upp i världen följs. Det gäller krigets lagar såväl
            som att de mänskliga rättigheterna följs.
          </note>
          <note>
            En rad händelser har de senaste åren förändrat den syn vi har
            på internationella relationer. Krigen på
          </note>
          <note>
            Balkan, folkmorden i Rwanda och kriget i Östtimor visar alla
            att vi är på väg mot en värld där stater spelar mindre roll och
            människor större. Mänskliga rättigheter är inte bara en skrift
            i vatten utan blir just vad de en gång var tänkta: Alla människors
            rättigheter, universella till sin karaktär, individuella i sin
            tillämpning. Inte minst Serbiens förra diktator Milosevic kan
            vittna om detta från sin cell i Haag. Förmodligen trodde han att
            han skulle komma undan på samma sätt som generationer av diktatorer
            har gjort före honom. Det är min fasta övertygelse att ställningen
            för de mänskliga rättigheterna kommer att fortsätta stärkas. Samtidigt
            som denna utveckling känns hoppfull finns det mycket att vara
            sorgsen och oroas över.
          </note>
          <note>
            Vi har de senaste dagarna bevittnat hur Robert
          </note>
          <note>
            Mugabe i Zimbabwe utnyttjar hela registret av tricks och fula
            knep för att bli omvald som landets president. Genom att utnyttja
            frågan om fördelningen av land har han kunnat bryta mot de mänskliga
            rättigheterna i en omfattande och systematisk skala. Detta är
            inte på något sätt acceptabelt, och jag välkomnar
          </note>
          <note>
            EU:s tydliga ställningstagande mot Mugabe. Precis som alla andra
            folk förtjänar folket i Zimbabwe en regering som respekterar demokratins
            grundläggande spelregler och de mänskliga rättigheterna.
          </note>
          <note>
            En annan konflikt som flera har nämnt i dag och som det finns
            anledning att vi ser med stor oro på är konflikten i Mellanöstern.
            Våldet måste få ett slut!
          </note>
          <note>
            Dagligen kan vi se på nyheterna hur människor dödas och skadas
            i vad som ser ut att vara en oändlig spiral av våld. Hela det
            internationella samfundet måste arbeta gemensamt för att vi ska
            kunna lösa konflikten, även om huvudansvaret naturligtvis ligger
            på de berörda parterna. Därför är det mycket positivt att
          </note>
          <note>
            FN:s säkerhetsråd nyligen i resolution 1397 betonade behovet
            av att både Israel och Palestina får leva inom säkra och erkända
            gränser. Resolutionen visar att världssamfundet står enigt i kravet
            på att få ett omedelbart slut på våldet och på terrorn.
          </note>
          <note>
            Mänskliga rättigheter är en förutsättning för demokratisk utveckling.
            Därför går kraven på demokratiska fri- och rättigheter inte heller
            att kompromissa om. Samtidigt är, precis som det redogörs för
            i betänkandet, den extrema fattigdom som i dag råder på många
            håll i världen det främsta hindret för varaktig fred och för konsolidering
            av demokratin.
          </note>
          <note>
            - Fattigdomsbekämpning är därför den i särklass största utmaningen
            vi har framför oss.
          </note>
          <note>
            - Fattigdomsbekämpningen är en förutsättning för det hållbara
            samhället.
          </note>
          <note>
            - Fattigdomsbekämpningen måste gå hand i hand med det globala
            strävandet mot en socialt och ekologiskt hållbar värld. Vi måste
            både kämpa mot brotten mot mänskliga rättigheter och kämpa för
            att orsakerna till dessa brott, som krig, nöd och brist på demokrati,
            upphör.
          </note>
          <note>
            Fru talman! Kvinnors rättigheter är också mänskliga rättigheter.
          </note>
          <note>
            I gårdagens Aftonbladet finns en artikel om Latifa från Kabul
            som numera lever i landsflykt. Hon beskriver hur hon hölls inspärrad
            i sitt hem för att hon var kvinna. När hon var 16 år intog talibanerna
            Kabul och hennes och hennes familjs liv förändrades totalt.
          </note>
          <note>
            Hon tvingades bära chadri, dvs. den heltäckande dräkten. Skolor
            och universitet stängdes. Latifas berättelse är bara ett exempel
            av många på hur kvinnors rättigheter blir kränkta, hur kvinnor
            blir offer för krigets vedermödor. Över en natt kan en människas
            liv bli helt förändrat. För kvinnorna i Afghanistan finns nu kanske
            hopp om ett nytt liv med en ny frihet.
          </note>
          <note>
            Kränkta rättigheter och kvinnors utsatthet hittar vi också i
            Sverige, nu och förr. Min egen mormor var statare. Hon ägde ingenting.
            Det var godsägarna som ägde henne, hennes man och deras sju barn.
            För kvinnorna i den tidens Sverige, inklusive min mormor, såg
            livsprojekten mycket lika ut. Valalternativen var minimala. Blev
            du som kvinna kränkt och som min mormor utsatt för våld i hemmet
            fanns inte heller mycket hjälp att få. Dessutom var Sverige på
            1800-
          </note>
          <note>
            talet ett av Europas fattigaste länder. Från det läget till det
            läge vi är i i dag, ett fritt och betydligt mer rikt land, har
            kampen om rättigheterna spelat stor roll, från att den allmänna
            rösträtten infördes och fram till idag.
          </note>
          <note>
            Med en titt i backspegeln kan vi i dag säga att jämställdhetsarbetet
            i Sverige har burit frukt. Och precis som påpekas i betänkandet
            kan vi, eftersom jämställdheten kommit långt i vårt land i jämförelse
            med många andra stater, hålla en hög ambitionsnivå i dessa frågor
            i såväl FN- som EU-samarbetet. Vi vet i dag att sociala normer,
            politik och lagar har betydelse för skillnader mellan könen, vad
            gäller tillgång och möjlighet till hälsovård, arbete och utbildning.
            Studier visar också att ju fler kvinnor som får utbildning, desto
            högre blir tillväxten i ett land. Men på alltför många ställen
            i världen har vi bara sett början till en sådan positiv utveckling.
            Diskrimineringen av kvinnor har visat sig ha ett högt ekonomiskt
            pris. Diskriminering av kvinnor bidrar fortfarande till att bibehålla
            eller till och med öka fattigdomen. Mot den bakgrunden är FN:s
            millennieutvecklingsmål att halvera fattigdomen ett tufft mål,
            men också den viktigaste utmaningen världssamfundet har framför
            sig.
          </note>
          <note>
            Diskrimineringen av kvinnor har också ett politiskt pris. När
            det råder brist på kvinnor i politiken blir den inte bara odemokratisk
            utan också kolossalt ensidig, eftersom halva befolkningens intressen
            inte speglas i besluten. I världens parlament i dag finns i genomsnitt
            14 % kvinnliga ledamöter. Det lägsta antalet kvinnor återfinns
            i arabvärlden där de kvinnliga parlamentsledamöterna utgör endast
            4 %. Och i
          </note>
          <note>
            Kuwait och Förenade Arabemiraten har kvinnor fortfarande ingen
            rösträtt.
          </note>
          <note>
            Fru talman! Jag blir rädd när jag erfar uppgifter som säger att
            prostitutionen och handeln med kvinnor växer lavinartat. Jag blir
            arg när jag hör om unga flickor som gifts bort mot sin vilja.
            Lika förfärade som arga blir vi när vi hör om den kvinnliga könsstympning
            som sker i dag på flera håll i världen. Vi blir skakade när vi
            ser vad kvinnor utsätts för i krig.
          </note>
          <note>
            Det finns exempel på flyktingläger där kvinnor utnyttjas, t.o.m.
            av hjälparbetare. Genom Rädda Barnen och UNHCR avslöjades nyligen
            att flickor och unga kvinnor har utnyttjats av personalen i flyktingläger.
          </note>
          <note>
            Ett omfattande arbete pågår för att klarlägga de händelserna.
          </note>
          <note>
            Hiv och aids är tillsammans med fattigdomen två av de största
            problemen i dag för världens kvinnor.
          </note>
          <note>
            Det finns byar i Afrika där kvinnorna helt har dött ut i hiv
            och aids. Medicin som skulle kunna bromsa sjukdomen förvägras
            dem som mest behöver den.
          </note>
          <note>
            Men det finns också ljusglimtar som inger framtidstro. Konkreta
            exempel som visar att bistånd i form av mikrolån till kvinnor
            blivit en succé i många länder och att lagarna mot kvinnovåld
            har blivit fler. I
          </note>
          <note>
            t.ex. Afrika blir fattiga flickors möjlighet till utbildning
            ett lyft för hela samhället.
          </note>
          <note>
            Därför är jag glad att vi i betänkandet tydligt slår fast det
            svenska engagemanget i jämställdhetsfrågan.
          </note>
          <note>
            Det framgår också i betänkandet att vi på olika sätt i utvecklingssamarbetet
            stöder åtgärder för att förbättra flickors situation, bl.a. genom
            att öka andelen flickor som får tillgång till grundskoleutbildning.
          </note>
          <note>
            Där kvinnors rättigheter kränks måste detta fördömas. Men det
            räcker inte! I hög grad handlar det om att öka antalet rättigheter
            och förstärka kvinnornas lagliga rättigheter. Kvinnors rätt till
            sitt eget liv och till sin egen kropp, liksom kvinnors rätt till
            utbildning och att äga mark, är grundläggande. Men kvinnor och
            män måste också i övrigt ges samma lagliga rättigheter och möjligheter.
            Kvinnors och mäns behov måste tas på lika stort allvar vid utformning
            av verksamheter och i tillgång till och reell möjlighet till utbildning,
            arbete och försörjning. Genom att göra detta befrämjas inte bara
            situationen för världens halva befolkning utan även människors
            livsvillkor totalt sett. På det viset är nog jämställdhetsarbetet
            ett av de mest långsiktigt effektiva medel vi har att tillgå för
            att bekämpa fattigdomen i världen. Att utbilda kvinnor är att
            utbilda hela världen!
          </note>
          <note>
            Fru talman! Jag yrkar härmed bifall till förslaget i betänkandet
            och avslag på samtliga reservationer.
          </note>
          <note type="speaker">
            Anf. 207 MARIANNE ANDERSSON (c) replik:
          </note>
          <note>
            Fru talman! Marianne Jönsson talade engagerat om kvinnor, vilket
            jag uppskattar mycket. Där har vi ingen annan åsikt.
          </note>
          <note>
            Jag vill ställa en fråga om hiv/aids. Ledare i Afrika, t.ex.
            Thabo Mbeki, kritiseras för deras förhållningssätt i frågan. Vi
            såg Mbeki i TV när han var här i samband med mötet med de progressiva
            ledarna.
          </note>
          <note>
            Man blev ganska mörkrädd när han sade att det är för att medicinerna
            inte är säkra som han inte vill att de ska spridas i Sydafrika.
            På det sättet hindrar han möjligheten att stoppa smittspridningen
            från t.ex. mor till barn.
          </note>
          <note>
            Jag ställde en fråga till statsministern eftersom han träffar
            Thabo Mbeki med ojämna mellanrum. Jag tänkte att statsministern
            skulle ha en möjlighet att påverka. Det var biståndsministern
            som svarade på frågan. Svaret på frågan handlade inte alls om
            ledare utan om andra saker.
          </note>
          <note>
            Jag menar att världens ledare har ett ansvar. Jag tror att Marianne
            Jönsson har en något närmare relation till statsministern än vad
            jag har. Jag vill att hon ska föra detta vidare eftersom jag tror
            att statsministern har möjlighet att påverka en ledare som Thabo
          </note>
          <note>
            Mbeki att ändra uppfattning eller att i varje fall inte stoppa
            utdelningen och spridningen av mediciner för att stoppa hiv/aids
            i Sydafrika.
          </note>
          <note type="speaker">
            Anf. 208 MARIANNE JÖNSSON (s) replik:
          </note>
          <note>
            Fru talman! Jag har naturligtvis ingen annan uppfattning än Marianne
            Andersson i frågan. Jag är lika frågande till det förhållningssätt
            som Sydafrika har när det gäller mediciner. Vi vet att de gör
            mycket nytta. Jag vet inte om det har med kostnader att göra.
          </note>
          <note>
            Men sådant går alltid att klara av.
          </note>
          <note>
            Naturligtvis ska jag ta med mig detta och göra min insats för
            att påverka i rätt riktning.
          </note>
          <note type="speaker">
            Anf. 209 MARIANNE ANDERSSON (c) replik:
          </note>
          <note>
            Fru talman! Jag tycker att det är bra.
          </note>
          <note>
            Thabo Mbeki har yttrat att detta är ett västpåfund och att epidemin
            beror på fattigdomen. Det är klart att fattigdomen gör människor
            mer sårbara och på så sätt bidrar till att öka spridningen, men
            smittan uppstår på ett helt annat sätt.
          </note>
          <note>
            Det är så viktigt vad en ledare säger. Hur ska vi få männen i
            dessa länder - både i Sydafrika och i andra länder - att ändra
            sexuellt beteende? Vi vet att de är vidlyftiga. Då måste de ändra
            beteende, de måste använda kondomer och det måste finnas tillgång
            till mediciner. Thabo Mbeki förnekar detta.
          </note>
          <note>
            En ledare som Göran Persson, vår statsminister, som har en god
            relation till Thabo Mbeki, skulle ha en möjlighet att påverka
            Thabo Mbeki utan att han skulle behöva känna att han tappar ansiktet.
            Där skulle finnas en möjlighet. Jag har inte fått svar på de frågor
            jag har ställt till statsministern, och därför frågar jag nu Marianne
            Jönsson.
          </note>
          <note>
            Ta med detta. Jag tänker också på spridningen av budskapet i
            radio, som är det medium som folket lyssnar på i de länderna.
            Ett budskap till människorna i ett radioprogram skulle ha stor
            betydelse. Det är jag alldeles övertygad om.
          </note>
          <note type="speaker">
            Anf. 210 MARIANNE JÖNSSON (s) replik:
          </note>
          <note>
            Fru talman! Jag är övertygad om att statsministern ser med precis
            samma allvar på frågan som vi övriga i kammaren. Jag är övertygad
            om att när det finns tillfälle kommer statsministern också att
            verka för att kvinnorna och männen i Sydafrika får stöd och hjälp
            i frågan.
          </note>
          <note type="speaker">
            Anf. 211 MURAD ARTIN (v) replik:
          </note>
          <note>
            Fru talman! Jag vill också hålla med om det Marianne Jönsson
            tog upp i sitt anförande, speciellt när det gäller kvinnors situation
            i världen.
          </note>
          <note>
            Jag vill ställa en fråga till Marianne Jönsson om
          </note>
          <note>
            Irak. Det irakiska folket har lidit hårt. 1,5 miljoner irakier
            har dött på grund av sanktionerna. 500 000 av dem är barn. Nu
            framgår det t.o.m. i FN:s egna rapporter att hundratusentals människor
            har dött bland civilbefolkningen.
          </note>
          <note>
            Det finns flera organisationer i Sverige, Caritas,
          </note>
          <note>
            Röda korset, Svenska kyrkan, som vill att sanktionerna ska hävas.
            De vill att det ska vara riktade sanktioner mot den irakiska diktatorn
            Saddam Hussein och hans regim, inte mot det irakiska folket.
          </note>
          <note>
            Vi har motionerat om kurdernas situation. Vi vill att demokratin
            ska utvecklas i norra Irak, i irakiska
          </note>
          <note>
            Kurdistan, och vi vill gärna se en federation mellan irakiska
            Kurdistan och det framtida demokratiska
          </note>
          <note>
            Irak. Hur ställer sig socialdemokratin till den frågan?
          </note>
          <note>
            Hur ställer sig socialdemokratin till sanktionerna?
          </note>
          <note type="speaker">
            Anf. 212 MARIANNE JÖNSSON (s) replik:
          </note>
          <note>
            Fru talman! Kurdernas situation är allvarlig. Jag tar för givet,
            precis som beskrivs i betänkandet, att vi i Sverige kommer att
            ha beredskap att ge stöd till demokratiska val i norra Irak när
            det blir aktuellt.
          </note>
          <note>
            Vi har många gånger konstaterat att sanktioner är trubbiga instrument.
            Trots att FN har försökt att mildra verkningarna för civilbefolkningen
            genom olja-förmat-programmet är situationen svår. Vi kan konstatera
            och erkänna att försöken att tvinga regimen till samarbete har
            misslyckats. Det pågår i FN ett arbete med att försöka förfina
            sanktionsinstrumenten. Det är dock inte särskilt lätt.
          </note>
          <note>
            En sak får vi inte glömma, Murad Artin. Det krävs handling från
            Saddam Hussein. Han driver ett maktspel för att få FN på knä.
            Han håller undan alla de nödvändiga varorna för omvärlden för
            att peka ut en fiende. Ibland blir resultatet sådant av sanktioner.
          </note>
          <note>
            Sverige hör till de allra största givarna när det gäller humanitärt
            bistånd till Irak. FN och Sverige värnar mycket mer om det irakiska
            folket än vad
          </note>
          <note>
            Saddam Hussein gör.
          </note>
          <note type="speaker">
            Anf. 213 MURAD ARTIN (v) replik:
          </note>
          <note>
            Fru talman! Det är självklart att det är diktatorn
          </note>
          <note>
            Saddam Hussein som tjänar på sanktionerna, inte det irakiska
            folket. Det irakiska folket har lidit.
          </note>
          <note>
            Vi menar att det måste vara riktade sanktioner mot Saddam Hussein
            och hans regim, inte mot det irakiska folket.
          </note>
          <note>
            Saddam Hussein åker kors och tvärs i världen utan att vi gör
            någonting åt detta, medan det irakiska folket lider. Kurder, assyrier/syrianer,
            araber, shiiter och sunniter dör på grund av sanktionerna. Sverige
            är inte aktivt i denna fråga. Man hänvisar hela tiden till
          </note>
          <note>
            FN, men Sverige har inte varit aktivt. Jag menar att
          </note>
          <note>
            Sverige skulle ha varit aktivt.
          </note>
          <note>
            Sverige aviserade också att vi skulle ha en internationell konferens
            i höstas, men den kom aldrig.
          </note>
          <note>
            Marianne Jönsson tog inte upp frågan om folkmordet, men det kanske
            är någon annan som ska göra det. Jag vill bara ställa en fråga
            till Marianne Jönsson.
          </note>
          <note>
            Det står i betänkandet att Sverige inte har någon officiell linje
            när det gäller den frågan. Men Göran Persson skrev i maj år 2000
            att vi ska understryka att det som drabbade armenierna var ett
            folkmord. Har Marianne Jönsson en annan uppfattning än statsministern?
          </note>
          <note type="speaker">
            Anf. 214 MARIANNE JÖNSSON (s) replik:
          </note>
          <note>
            Fru talman! Vi skriver tydligt och klart i betänkandet från majoriteten
            när det gäller frågan om folkmord att "det som drabbade armenier,
            assyrier/syrianer och kaldéer under det ottomanska rikets tid
            sannolikt skulle betraktas som folkmord enligt
          </note>
          <note>
            1948 års konvention, om den hade varit i kraft vid den aktuella
            tidpunkten". Tydligare kan det inte sägas.
          </note>
          <note>
            Vi har i utskottet arbetat väldigt mycket med den här frågan,
            och vi har gjort det för att vi skulle kunna enas. Men hur vi
            än har arbetat har Vänstern och
          </note>
          <note>
            Murad Artin gjort allt för att undvika att vi skulle bli eniga.
            De skriver i och för sig också detta i sin egen reservation, och
            det är glädjande att Murad Artin har förstått och håller med om
            det som vi i majoriteten skrev redan förra året. Jag stod här
            i talarstolen och talade om den här problematiken med att folkmord
            är ett folkrättsligt begrepp som man måste handskas sakligt och
            ansvarsfullt med.
          </note>
          <note>
            Det är oerhört viktigt att historiska illgärningar uppmärksammas.
            Vi har absolut ingen annan uppfattning. Men nu försöker Murad
            Artin ta sig ur en väldigt obehaglig situation genom att i reservationen
            tala om ett historiskt betraktande av folkmorden. Jag tycker att
            det är att försvaga, t.o.m. förringa, de händelserna.
          </note>
          <note>
            Vi säger att hade vi haft folkmordskonventionen vid tiden för
            de här blodiga händelserna hade vi kunnat ställa de ansvariga
            inför rätta, kunnat döma och straffa dem och kunnat ge ersättning
            till de drabbade.
          </note>
          <note>
            Är det inte så att Murad Artin i sin iver att samla politiska
            poäng har lovat mycket mer än han har kunnat hålla?
          </note>
          <note>
            Urban Ahlin kommer lite senare att ta upp den här frågan.
          </note>
          <note>
            Anf. 215 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Marianne Jönsson sade att vi är eniga i stora stycken,
            och det är vi verkligen. På de här 185
          </note>
          <note>
            sidorna är det mest enighet. Det finns bara ett tjugotal reservationer,
            och det är ganska få om man tänker på att det är sex partier utöver
            Socialdemokraterna som ska tycka till.
          </note>
          <note>
            Folkpartiet har två reservationer som rör två öar ute i världen.
            Den ena ön heter Kuba, och den andra ön heter Taiwan. Den ena
            reservationen gäller att det är för lite demokrati. Det är en
            diktaturstat, som Sverige har nära förbindelser med och t.o.m.
            ger bistånd.
          </note>
          <note>
            Det är Kuba.
          </note>
          <note>
            På den andra ön blommar demokratin, och där har man en demokratiskt
            vald president.
          </note>
          <note>
            Vi menar från Folkpartiet att det är fel signal att vara så mjuk
            mot Kuba, som är en diktaturstat, jämfört med mot Taiwan. Sverige
            förhindrar att visum ges till den som vill komma hit även som
            privatperson.
          </note>
          <note>
            Vi jobbar mycket med demokratifrågor. Tycker inte Marianne Jönsson
            att det är ett dilemma att man försvårar för en demokrati men
            uppmuntrar en diktatur som Kuba?
          </note>
          <note type="speaker">
            Anf. 216 MARIANNE JÖNSSON (s) replik:
          </note>
          <note>
            Fru talman! Respekt för mänskliga rättigheter och demokratisk
            utveckling utgör grunden i vår politik oavsett om det gäller Kuba
            eller något annat land. Vid varje möjligt tillfälle framför Sverige
            den kritiken mot just Kuba.
          </note>
          <note>
            När det gäller Taiwan gjorde Folkpartiet stor affär av att Taiwans
            president inte tilläts komma till Folkpartiets jubileum. Det visade
            sig att presidenten inte hade några planer på att komma till Sverige.
          </note>
          <note>
            Känns detta inte genant för er i Folkpartiet, K-G
          </note>
          <note>
            Biörsmark? Det får i och för sig gärna göra det, men det bekymmersamma
            i den här historien är det sätt på vilket Folkpartiet förödmjukar
            Taiwans regering och generar dess president. Dessutom vet ni mycket
            väl att ert agerande kunde ha fått utrikespolitiska konsekvenser
            i relationerna till både Kina och Taiwan. De allra flesta inser
            att frågan kräver tålamod och försiktighet. Hur långt är Folkpartiet
            berett att gå i den här frågan?
          </note>
          <note>
            Anf. 217 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Svaret på den sista frågan är att då det gäller demokrati
            är vi beredda att gå hur långt som helst. Vi har alltid slagits
            för demokratin - i början av seklet nationellt tillsammans med
            Socialdemokraterna.
          </note>
          <note>
            Vi är beredda att gå hur långt som helst, för vi tror stenhårt
            på demokrati och på att det är grunden för att vi ska ha mänskliga
            rättigheter. Vi ska alltså vara hur tydliga och klara som helst.
            I Sverige har vi inte varit det, och det har vi från Folkpartiet
            kritiserat.
          </note>
          <note>
            Vi kan ta Zimbabwe som exempel; Det har varit uppe tidigare.
            Redan på 90-talet sade vi i Folkpartiet att vi måste börja ge
            signaler om styrt bistånd till
          </note>
          <note>
            Zimbabwe. Vi var det enda parti som började prata om det. Så
            småningom har det blivit annorlunda, och nu har även regeringen
            kommit och traskat patrull. Vi ska vara hur tydliga som helst.
          </note>
          <note>
            Det är helt fel när Marianne Jönsson säger att detta skulle vara
            genant för Folkpartiet. Det är genant för regeringen, för det
            är uppenbart att om regeringen hade gett visum till Taiwans president
            så hade han kommit hit. Vi är inte ett dugg generade. Vi gav klara
            signaler: Om ni bara fixar visum så kommer han.
          </note>
          <note>
            Men ni klarade inte det, och det är genant.
          </note>
          <note type="speaker">
            Anf. 218 MARIANNE JÖNSSON (s) replik:
          </note>
          <note>
            Fru talman! K-G Biörsmark vet mycket väl varför
          </note>
          <note>
            Taiwans president inte får visum. Sverige erkänner inte Taiwan
            som en suverän stat. Hittills är det bara
          </note>
          <note>
            28 stater som erkänner Taiwan, och Sverige är inte bland dem.
            Inget EU-land över huvud taget är bland dem. Vår ett-Kina-politik
            står fast, men står Folkpartiet bakom ett-Kina-politiken? Tycker
            ni att vi ska bryta de diplomatiska förbindelserna med Kina? Är
            det så Folkpartiet vill föra politiken?
          </note>
          <note type="speaker">
            Anf. 219 BERTIL PERSSON (m):
          </note>
          <note>
            Fru talman! Grova brott mot de mänskliga rättigheterna begås
            fortfarande på många håll i vår värld.
          </note>
          <note>
            De har begåtts i alla tider, och det är någonting som vi alltid
            måste kämpa mot.
          </note>
          <note>
            Deklarationen om de mänskliga rättigheterna är en omistlig kod.
            Det är en etisk kod som fungerar oberoende av religion och kultur,
            och den fungerar över hela världen. Den får successivt mer och
            mer acceptans men det finns fortfarande många länder i världen
            som inte uppfyller grundläggande mänskliga rättigheter.
          </note>
          <note>
            Detta är utomordentligt bekymmersamt. Det leder till våld. Det
            leder till terror, och inte minst hindrar det utveckling, tillväxt
            och demokrati.
          </note>
          <note>
            När jag kom till riksdagen 1988 var Margaretha af
          </note>
          <note>
            Ugglas den enda som stod här och talade i kammaren om behovet
            av krav på mänskliga rättigheter i de länder där vi bedrev utvecklingssamarbete.
            Nu har det här blivit ett viktigt inslag även i den formen av
            svensk politik, och jag uppskattar verkligen att vi har kommit
            fram till den enighet som vi faktiskt genomgående har i det här
            betänkandet.
          </note>
          <note>
            När det gäller de mänskliga rättigheterna är de politiska, sociala
            och ekonomiska rättigheterna av utomordentlig betydelse. Det är
            också väldigt viktigt att vi har god information om situationen
            för mänskliga rättigheter när vi fattar våra beslut i riksdagen.
          </note>
          <note>
            Den borgerliga regeringen införde en rapport om
          </note>
          <note>
            Sveriges internationella utvecklingsarbete. Den försvann när
            den borgerliga regeringen föll men har sedan återkommit. Där redovisar
            man situationen för våra samarbetsländer vad gäller mänskliga
            rättigheter och demokrati. Den är ett viktigt instrument och skulle
            kunna vara det även för vårt budgetarbete om den bara kunde komma
            i tid till det. Jag hoppas att jag får ett löfte av Urban Ahlin
            i kommande inlägg om att vi ska få den saken ordnad. Detta är
            faktiskt viktigt när vi tar ställning till samarbete.
          </note>
          <note>
            Den i kväll aktuella frågan gäller naturligtvis skillnaden mellan
            folkrättsbegrepp och historisk forskning. Det ottomanska riket
            begick grova övergrepp och massakrer på armenier, assyrier/syrianer
            och kaldéer. Det är ingen tvekan om att det handlade om fördrivning,
            mord och utrotningsförsök. Assyrierna har varit utsatta för massakrer
            1843, 1915 och
          </note>
          <note>
            1933.
          </note>
          <note>
            År 1948 fick vi folkmordskonventionen, som en följd av Nürnbergrättegångarna.
            Därmed blev ordet
          </note>
          <note>
            "folkmord" en juridisk term. Det är inte bara ett litet ord.
            Det är en juridisk term av mycket stor betydelse och ska reserveras
            för officiella beslut. Det är inte längre någonting som officiella
            organ som riksdagar, som inte är domstolar, ska sätta som etikett
            på företeelser.
          </note>
          <note>
            Folkmordskonventionen innebär också att det här begreppet inte
            kan användas när det gäller det som har hänt tidigare än 1948.
            Annars skulle man finna en lång rad folkmord när man går igenom
            historien.
          </note>
          <note>
            Om folkmordskonventionen hade varit i kraft -
          </note>
          <note>
            det står i utredningen - hade man sannolikt kommit fram till
            att det som har drabbat armenier, assyrier/syrianer och kaldéer
            är att betrakta som något sådant, men det är inte riksdagens sak
            att fungera som domstol. Det framgår både av texten i riksdagen
            och av texten i reservationen.
          </note>
          <note>
            Jag tycker däremot att det är väldigt viktigt, precis som Sten
            Tolgfors har berättat, att vi skapar kunskap om Förintelsen, om
            folkmord och om mänsklig ondska. Vi har i kulturutskottet föreslagit
            att man ska skapa en organisation eller en ideell förening där
            näringsliv, folkrörelser och universitetens förintelseforskare
            ägnar sig åt att ta fram sanningen, ta fram en kritisk granskning
            och få fram vad som egentligen har hänt historiskt. Det är ett
            brett uppdrag. Det handlar om Förintelsen. Det handlar om folkmord.
            Det handlar om kommunismens illdåd, och det handlar om religiös
            intolerans.
          </note>
          <note>
            Det är också viktigt att vi ingriper vid akuta händelser. Situationen
            i Zimbabwe i dag är upprörande.
          </note>
          <note>
            Det är väl att Sverige har dragit in sitt bistånd till
          </note>
          <note>
            Zimbabwe. Vi krävde det redan när man började kriget i Kongo,
            och det är en tydlig signal om hur observatörerna såg på valsituationen
            i Zimbabwe att
          </note>
          <note>
            Samväldet nu i dag har uteslutit Zimbabwe.
          </note>
          <note>
            När det gäller mänskliga rättigheter är det också viktigt, tycker
            jag, att FN:s och Världsbankens millenniemål, som vi alla har
            skrivit på, kompletteras med krav på en utveckling av mänskliga
            rättigheter och demokrati. Det är ett område som jag tror att
            vi ska ägna mycket möda åt under den närmaste tiden.
          </note>
          <note>
            Jag vill yrka bifall till reservation 1.
          </note>
          <note type="speaker">
            Anf. 220 MARGARETA VIKLUND (kd) replik:
          </note>
          <note>
            Fru talman! Om folkmordskonventionen hade varit i kraft, sade
            Bertil Persson, skulle situationen när det gäller erkännandet
            ha varit i en helt annan dager.
          </note>
          <note>
            Men nu är det inte så, sade Bertil Persson. Han sade också att
            det måste vara aktuella händelser.
          </note>
          <note>
            Hur aktuell måste den händelsen i så fall vara?
          </note>
          <note>
            Människor som har varit med om det som vi kallar för folkmordet
            när det gäller assyrier/syrianer och kaldéer lever fortfarande
            i dag. De kan berätta om det. De vet vad de har varit med om,
            vad de har utsatts för. Det finns vittnen, och de kan berätta.
            Jag vet inte riktigt vad Bertil Persson menar med "aktuell" i
            det här sammanhanget. Det skulle jag vilja veta.
          </note>
          <note type="speaker">
            Anf. 221 BERTIL PERSSON (m) replik:
          </note>
          <note>
            Fru talman! Det är mycket tydligt. Detta gäller alltså fr.o.m.
            1948. Det enda som kan betecknas som folkmord före 1948 är Förintelsen.
            Det är där gränsen är satt i konventionen, och det är den regeln
            som gäller. Det är det som är det juridiska begreppet.
          </note>
          <note>
            Sedan har det begåtts väldigt mycket hemska saker i världens
            historia. Och när det gäller en del av dem finns det kvarvarande
            vittnen. I andra fall finns det beskrivningar och berättelser.
            Men konventionen är mycket tydlig. Det handlar om 1948.
          </note>
          <note type="speaker">
            Anf. 222 MARGARETA VIKLUND (kd) replik:
          </note>
          <note>
            Fru talman! Även om konventionen, som Bertil
          </note>
          <note>
            Persson säger, är väldigt tydlig måste det finnas en viss otydlighet
            i den. Det som har skett i vår tid måste väl också kunna respekteras
            som sanning med de här glasögonen.
          </note>
          <note>
            Jag förstår fortfarande inte resonemanget. Det handlar ändå om
            respekten för människor som har varit med om och överlevt detta
            folkmord. De kan berätta om det, och de finns i dag.
          </note>
          <note>
            Låt juristerna strikt hålla på det juridiska! Men kan inte vi
            som är politiker och lever med de här människorna som nu finns
            i vårt land och har att titta på deras situation och arbeta för
            dem enas om att vi ska ta ställning till ordet "folkmord" och
            verkligen erkänna att det var det?
          </note>
          <note>
            Jag förstår inte det här resonemanget. Juridiken är väldigt paragraflydig,
            men ibland passar inte paragraferna in på människorna och det
            mänskliga livet. Jag förstår inte den här trilskan när det gäller
            just att erkänna det som hände assyrier/syrianerna och kaldéerna
            1915-1919 och att det inte ska kunna kallas för folkmord. Jag
            förstår inte detta, men det kanske är en mognadssak. Vi får väl
            i så fall ta upp diskussionen igen när ni har funderat färdigt.
          </note>
          <note type="speaker">
            Anf. 223 BERTIL PERSSON (m) replik:
          </note>
          <note>
            Fru talman! Jag tror nog att det är det. Vi tycker alla att det
            är upprörande massakrer, mord och fördrivningar som har förekommit
            mot de här folken -
          </note>
          <note>
            armenier, assyrier/syrianer och kaldéer. Men ett brott uppstår
            först när man lagstiftar om det, när det kommer in i folkrätten.
            Kristdemokraterna skriver faktiskt själva lika tydligt som Murad
            Artin i motionen att riksdagen är inte någon domstol. Det här
            är inte riksdagens uppgift, i och med att det är ett folkrättsbegrepp.
            Om Kristdemokraterna funderar vidare tror jag att ni också kommer
            att finna att internationell folkrätt är någonting som man ska
            respektera och inte töja på. Det är viktigt.
          </note>
          <note>
            Däremot ska man få fram historiska fakta. Det är ingen tvekan
            om att armenier, assyrier/syrianer och kaldéer ska få den korrekta
            historiska bilden. Vi ska ha stor öppenhet, och vi ska dessutom
            visa för allmänheten vad som har hänt. Det är därför vi vill bygga
            upp den här institutionen.
          </note>
          <note type="speaker">
            Anf. 224 MURAD ARTIN (v) replik:
          </note>
          <note>
            Fru talman! Vi hörde Sten Tolgfors från Moderaterna säga att
            det egentligen inte finns någon skillnad.
          </note>
          <note>
            Han sade att det sannolikt är ett folkmord - och det är det.
            Nu hör vi Bertil Persson tala om fördrivningar, massakrer och
            förföljelser. Då undrar jag: Hur vill ni ha det? Vill ni säga
            att det är ett folkmord, eller vill ni säga att det bara är massakrer?
          </note>
          <note>
            Vi menar att detta, som vi skriver i vår reservation, inte är
            juridik. Vi pratar om politik. Vi pratar om historia. Det är det
            som är viktigt, inte att prata om juridik.
          </note>
          <note>
            Jag vill fråga Bertil Persson varför vi säger, vilket jag tycker
            är riktigt, att Förintelsen är ett folkmord men inte folkmordet
            på armenier, assyrier/syrianer och kaldéer.
          </note>
          <note type="speaker">
            Anf. 225 BERTIL PERSSON (m) replik:
          </note>
          <note>
            Fru talman! Vi utgår från den folkmordskonvention som kom från
            FN med anledning av Nürnbergrättegången. Det är därför som Förintelsen
            räknas dit.
          </note>
          <note type="speaker">
            Anf. 226 MURAD ARTIN (v) replik:
          </note>
          <note>
            Fru talman! Tack för det svaret! Förintelsen, förföljelserna
            och folkmordet på judarna, varade mellan
          </note>
          <note>
            1933 och 1945. Konventionen kom 1948. Då kunde man göra detta
            retroaktivt, enligt Bertil Persson, men inte när det gäller armenier,
            assyrier/syrianer och kaldéer.
          </note>
          <note>
            För övrigt har EU 1987 tydligt och klart sagt att detta var ett
            folkmord på armenierna. Den 28 februari
          </note>
          <note>
            2002 sade man också att det var ett folkmord, och man kräver
            från EU att Turkiet ska erkänna det. Bertil
          </note>
          <note>
            Perssons moderata EU-parlamentariker har vad jag vet röstat för
            det. Hur förklarar Bertil Persson detta?
          </note>
          <note type="speaker">
            Anf. 227 BERTIL PERSSON (m) replik:
          </note>
          <note>
            Fru talman! Det är inte jag som säger att det som ligger tidigare
            inte är folkmord. Det är konventionen som gör detta.
          </note>
          <note>
            Det är faktiskt viktigt att vi håller oss till de överenskomna
            konventionerna. Det hindrar inte att vi med all kraft försöker
            visa vad som har skett och att vi också får en källkritisk forskning
            som klarlägger bakgrunden till det som har drabbat de här folken.
          </note>
          <note>
            Det har vi tagit ställning för, och det är den frågan vi driver
            - att vi ska skapa en sådan här institution som ska granska mänsklig
            ondska, dra fram den i ljuset och visa vad som har hänt.
          </note>
          <note type="speaker">
            Anf. 228 URBAN AHLIN (s):
          </note>
          <note>
            Fru talman! Anledningen till att jag har begärt ordet efter vår
            huvudtalare Marianne Jönsson är att riksdagen har fått en hel
            mängd mejl som har kommit ledamöterna till handa från olika assyrisk/syrianska
            och armeniska grupper den senaste tiden. Jag tycker att det finns
            anledning att ägna en viss tid åt att förklara de olika begreppen.
            Det finns ju en tydlig begreppsförvirring i salen, efter vad man
            hör från Margareta Viklund och Murad Artin, så jag tycker att
            det finns ett visst behov av att berätta lite grann om vad som
            har legat bakom det ställningstagande som utrikesutskottet har
            gjort.
          </note>
          <note>
            Låt mig först säga att jag är glad över att det anordnas en aktuell
            debatt i morgon om situationen i
          </note>
          <note>
            Mellanöstern. Det som ändå måste uppta den allra största tiden
            för oss som parlamentariker är naturligtvis att se till att stoppa
            de kränkningar av mänskliga rättigheter som pågår i dag och det
            mördande och dödande som i dag präglar jorden.
          </note>
          <note>
            Med det sagt skulle jag vilja gå in på den sista frågeställningen,
            som faktiskt väcktes av Murad Artin och Margareta Viklund.
          </note>
          <note>
            Först och främst förstår jag inte vad Murad Artin är ute efter
            när han säger: Jo, men man kom ju fram till att nazisternas förbrytelser
            var ett folkmord efter det att kriget var slut. Hur kan man ha
            gjort det? Hur kan man ha haft en retroaktiv lagstiftning? Det
            är väl ganska självklart att man har en rättegång mot krigsförbrytare
            när kriget är avslutat. Nürnbergrättegångarna satte inte i gång
            före andra världskriget, Murad
          </note>
          <note>
            Artin, de satte naturligtvis i gång efter för att man skulle
            kunna straffa dem som hade begått de här brotten.
          </note>
          <note>
            Det var då, under Nürnbergrättegångarna, som den juridiska termen
            folkmord för första gången etablerades. Om Murad Artin inte tror
            på mig kan han läsa den rapport han viftade med förut. Där står
            det att det var just då som folkmordsbegreppet faktiskt myntades,
            dvs. under Nürnbergrättegångarna.
          </note>
          <note>
            Vi politiker i dag ska vara oerhört glada över att man på den
            tiden var så framsynt. Man satte sig ned och sade: Vilket fruktansvärt
            folkmord! Vilken förintelse nazisterna genomförde! Ska vi göra
            någonting för att förhindra att detta sker i framtiden? Ja, man
            satte sig i FN och diskuterade hur man skulle kunna göra. Man
            kom fram till en folkmordskonvention som
          </note>
          <note>
            FN presenterade 1948 där man - lyssna noga, Margareta Viklund
            - med klara kriterier förklarade vad som är ett folkmord. Det
            var mycket bra kriterier. Denna ratificerades 1951. Då hade tillräckligt
            många stater skrivit under för att den skulle träda i kraft. Det
            var
          </note>
          <note>
            1951. Sverige tillträdde den inte förrän 1952.
          </note>
          <note>
            Då frågar Margareta Viklund: Varför är det så känsligt att behandla
            detta retroaktivt och att erkänna detta retroaktivt? Sanningen
            är, Margareta Viklund, att vi kunde ha varit utan ett internationellt
            folkrättsligt instrument att straffa dem med som begår folkmord
            i dag. Varför det? Jo, därför att inget land hade skrivit under
            folkmordskonventionen om man hade vetat att den skulle vara retroaktivt
            bindande. Det är som Bertil Persson och många andra här har sagt:
          </note>
          <note>
            Historien är full av folkmord! Skulle de respektive länderna
            ha känt att oj, skriver vi på den här folkmordskonventionen kommer
            vi att bli ställda inför rätta för folkmord vi begått för trehundra,
            tvåhundra eller hundra år sedan, då hade vi inte haft någon folkmordskonvention.
            Det är den enkla sanningen.
          </note>
          <note>
            Jag förstår mig inte på Vänsterpartiet i den här frågan. I den
            här talarstolen står vänsterpartister stup i ett och klagar på
            de länder som inte har ratificerat den internationella brottmålsdomstolen,
            eftersom man vill att den ska träda i kraft. Det vill jag också.
            Men, Murad Artin, den internationella brottmålsdomstolen har i
            sina stadgar att den ska verkställa straffen för folkmord. Murad
            Artin vet ju att det inte är på det här sättet egentligen, utan
            det handlar bara om att försöka vinna några väljare. Men låt oss
            inbilla oss att han skulle lyckas med sin föresats att få begreppet
            folkmord att kunna appliceras retroaktivt även på sådant som skett
            före 1948. Ja, då skulle aldrig brottmålsdomstolen träda i kraft.
            Det är det enkla svaret.
          </note>
          <note>
            Våra politiska förfäder som efter andra världskriget satte sig
            ned och bestämde sig för att detta aldrig mer ska få upprepas
            gjorde en fantastiskt bra gärning.
          </note>
          <note>
            Men de visste redan då att det inte går att behandla detta retroaktivt,
            för då får vi aldrig en folkmordskonvention.
          </note>
          <note>
            Det är därför som det som sker i Rwanda sker i dag. Vi har en
            Rwandatribunal som bygger på folkmordskonventionen. Det är är
            också därför som Milosevic i dag är i Haag. Det är för att vi
            har en folkmordskonvention, och den ska vi slå vakt om. Det är
            ett fantastiskt bra instrument, som mänskligheten för första gången
            under en väldigt lång historia kan använda för att bestraffa sådana
            här handlingar. Tidigare var de inte brottsliga.
          </note>
          <note>
            Låt mig peka på någr saker som Murad Artin har sagt. Kära vänner
            som sitter uppe på läktaren bland publiken i kammaren och lyssnar
            på detta. Det finns ingen i den här kammaren som förnekar att
            era förfäder utsattes för något som om folkmordskonventionen hade
            funnits då skulle ha betraktats som ett folkmord.
          </note>
          <note>
            Det finns ingen som ifrågasätter det. Det har ni fått höra från
            vartenda parti. Ingen förnekar detta.
          </note>
          <note>
            Men jag tvekar inte att säga att det finns två partier i kammaren
            som försöker profitera på det här. Vad menar jag då? Jo, den här
            debatten hade aldrig haft den här utformningen och vi hade aldrig
            haft den här reservationen, om det inte hade varit val i höst.
            Det är den enkla sanningen. Två partier i den här kammaren försöker
            profitera på det som har hänt era förfäder.
          </note>
          <note>
            Jag darrar inte på manschetten när jag säger detta.
          </note>
          <note>
            Man får leta länge för att hitta en mer skruvad reservation än
            den som Murad Artin ligger bakom. I
          </note>
          <note>
            praktiken ställer hela utskottet upp på detta. Murad kunde ha
            föreslagit detta under utskottets sammanträde, då vi använde mycket
            tid för att komma fram till en text som vi faktiskt kunde vara
            överens om. Alla kände till det juridiska läget och det politiska
            läget.
          </note>
          <note>
            Men Murad försöker allt krampaktigare att hålla sig fast vid
            ett par saker.
          </note>
          <note>
            Han säger att det var ett historiskt faktum och som sådant ett
            folkmord. Det finns ingen som ifrågasätter att det var ett historiskt
            faktum, och vi har nu flera gånger sagt att om folkmordskonventionen
            funnits på den tiden och ett sådant begrepp hade funnits, hade
            det varit ett folkmord.
          </note>
          <note>
            Han avslutar med en liten extra knorr för att det ska kännas
            bra: att det inträffade rent moraliskt var ett folkmord. Jag tycker
            att det försämrar texten. Folkmord är det grövsta brott som man
            kan begå mot mänskligheten. Det finns inget moraliskt perspektiv
            att anlägga på det. Det är fruktansvärt och ska fördömas och straffas.
            Man inleder inte en diskussion med att fundera på om det var moraliskt
            riktigt eller inte.
          </note>
          <note>
            Det grövsta brott mot mänskligen som man kan begå är folkmord.
          </note>
          <note>
            Låt oss också se på vad han skrivit. Precis som
          </note>
          <note>
            Sten Tolgfors tidigare har sagt blev folkmord ett juridiskt rättsbegrepp
            i samband med Nürnbergrättegångarna. Murad ifrågasätter sedan
            det varenda gång han går upp i ett replikskifte, men det står
            där lika förbaskat.
          </note>
          <note>
            Murad Artin säger också att riksdagen inte är någon domstol.
            Nej, han sade t.o.m. i sitt förstamajtal i
          </note>
          <note>
            Örebro att riksdagen inte är någon domstol.
          </note>
          <note>
            Sedan har han gått ut med ett pressmeddelande som jag tycker
            är fantastiskt. Han skriver att utskottsmajoritetens formulering
            att det sannolikt var fråga om ett folkmord för det första strider
            mot bättre vetande, för det andra är en snorhal formulering, som
            bara visar att utrikesutskottet av dunkla skäl inte förmår tala
            ur skägget.
          </note>
          <note>
            Det är fullständigt urspårat. Vi har talat ur skägget. Vi har
            gått djupt i det här ärendet, men det finns två partier varav
            Murad Artins har varit det ledande som hela tiden försökt manövrera
            så att man av purt partipolitiska intressen, för att vinna några
            få röster i höstens val, ska kunna avge en reservation.
          </note>
          <note>
            Om Murad Artin hade tagit sig tid att läsa de rapporter som han
            står och viftar med, hade han inte skrivit sådana motioner som
            han har gjort. I hans motion till riksdagen står det att det folkmord
            som han då diskuterar var det största folkmordet under
          </note>
          <note>
            1900-talet. Sedan har han här frågat Marianne Andersson om hon
            förnekar Förintelsen. Den ende här i kammaren som har varit snubblande
            nära att förneka
          </note>
          <note>
            Förintelsen är Murad, som i en motion har skrivit att det folkmord
            som det ottomanska imperiet genomförde var det största folkmordet.
            Det är snubblande nära en förnekelse av Förintelsen.
          </note>
          <note>
            När vi har pressat Murad Artin på detta säger han:
          </note>
          <note>
            Ja, ja, det är tryckfel. Det skulle vara det första folkmordet
            på 1900-talet. Det är intressant, för om man läser de FN-rapporter
            som han hänvisar till finner man att det första folkmordet var
            tyskarnas massaker på hererosstammen i Namibia 1904. Det står
            i den rapport som Murad Artin själv hänvisar till och stolt viftar
            med. Han har inte ens läst den innan han har skrivit motionen.
            Så mycket arbete har Murad lagt ned på detta. Det är purt partiegoistiska
            intressen som ligger bakom detta.
          </note>
          <note>
            Sten Tolgfors ställde en väldigt intressant fråga till Murad
            Artin: Anser Vänsterpartiet att Sverige som stat officiellt ska
            erkänna folkmordet? Han svarade inte på den frågan, och jag vet
            varför. När man läser den reservation som han själv har skrivit
            finner man inte ett ord om något erkännande.
          </note>
          <note>
            Murad Artin sade någonting väldigt avslöjande som jag hoppas
            att ni allihop uppfattade: Det här handlar inte om juridik utan
            det handlar om politik.
          </note>
          <note>
            Ja, det är precis det som det gör för Murad Artin. Det handlar
            om höstens val.
          </note>
          <note type="speaker">
            Anf. 229 MARGARETA VIKLUND (kd) replik:
          </note>
          <note>
            Fru talman! Jag vill till att börja med säga att det var ett
            intressant inlägg. Vi har här blivit anklagade för att vara populistiska
            för att vi har fört upp den här frågan nu och på något vis skulle
            ha fört in valrörelsen i riksdagens kammare. Jag vill bara upplysa
            Urban Ahlin om att jag för min del har arbetat med den här frågan
            sedan 1994 och har försökt att tränga djupt in i assyriernas/syrianernas
            situation. Det har varit jobbigt, och jag har mött många människor.
            Jag fattade över huvud taget inte ett dugg från början, men jag
            har levt mig in i deras situation, och jag vet vad jag talar om,
            Urban Ahlin.
          </note>
          <note>
            Visst kan man jämföra med Nürnbergrättegången med domar och straffmätning
            för vad som då hade hänt, men folket assyrianerna/syrianerna frågar
            inte efter straff utan efter upprättelse och ett erkännande av
            att detta folkmord har ägt rum. Det har förnekats och förnekas
            i olika sammanhang, men man vill att vi ska erkänna det.
          </note>
          <note>
            Urban Ahlin kanske kommer ihåg att jag i mitt anförande bl.a.
            sade att assyrierna/syrianerna är ett fredligt folk. Man vill
            inte ha strid, och man vill inte gå till doms, men man vill ha
            upprättelse. Det är faktiskt en annan sak.
          </note>
          <note>
            Visst får det som hände under andra världskriget aldrig upprepas.
            Det har vi sagt många gånger, men likväl upprepades det på Balkan.
            Var fanns vi då någonstans, Urban Ahlin? Var fanns Socialdemokraterna
            då, och hur länge dröjde det innan man gjorde någonting åt det
            som aldrig skulle få upprepas? Nu har man kommit i gång, och det
            är jättebra, men det går väldigt trögt att få de skyldiga till
            Haagdomstolen. Det är mycket som är skevt i den här debatten,
            fru talman.
          </note>
          <note type="speaker">
            Anf. 230 URBAN AHLIN (s) replik:
          </note>
          <note>
            Fru talman! Ja, det är mycket som är skevt i den här debatten,
            Margareta Viklund, exempelvis Margareta Viklunds och Murad Artins
            agerande. Margareta
          </note>
          <note>
            Viklund säger att man vill ha erkännande och upprättelse. Ja,
            det är riktigt, och jag tycker att den text som finns här innebär
            en upprättelse. Alla riksdagens partier uttalar att detta sannolikt
            hade varit ett folkmord om folkmordskonventionen hade varit i
            kraft.
          </note>
          <note>
            Varför säger vi "sannolikt"? Jo, av en väldigt enkel anledning.
            Vi är inte den juridiska instansen för att döma detta. Vi kan
            inte säga mera än så. Det finns inte heller någon här i kammaren
            som vill göra den till en juridisk instans, och det är därför
            som det står
          </note>
          <note>
            "sannolikt".
          </note>
          <note>
            En del partier har sedan försökt med att skriva
          </note>
          <note>
            "med största sannolikhet" för att bättra på det lite grann, men
            det hjälper inte. Detta är ett juridiskt begrepp, och vi ska vara
            rädda om det, för det är första gången i historien som mänskligheten
            faktiskt kan straffa sådana som begår folkmord. Det är också det
            som vi nu gör vad gäller Balkan, Margareta. Det är tack vare att
            politiker i en generation före oss var så smarta efter Förintelsen
            att man satte sig ned och sade: Detta ska inte få upprepas utan
            att de som förövar dessa brott ska straffas. Då kom man överens
            om folkmordskonventionens text.
          </note>
          <note>
            Folkmord är ett juridiskt begrepp, och det finns speciella domstolar
            för att hantera det, och det är inte
          </note>
          <note>
            Sveriges riksdag. Det skriver ni själva i era reservationer.
            Vi har gått så långt som det bara går i den här texten för att
            lyfta fram denna fråga. Jag har full förståelse för att assyrierna
            vill att vi ska trycka på Turkiet nu. Kritisera oss gärna! Ställ
            krav på Sveriges riksdag att vi ska arbeta hårdare för att Turkiet
            ska öppna arkiven, att man där ska erkänna sina förbrytelser och
            att man ska ta itu med sin historia! Gör gärna det, men detta
            är inte forumet för att ta juridiska beslut om att detta var ett
            folkmord. Jag är ledsen, men så enkelt är det.
          </note>
          <note type="speaker">
            Anf. 231 MARGARETA VIKLUND (kd) replik:
          </note>
          <note>
            Fru talman! Jag ser det lilla ordet "sannolikt" som en brasklapp.
            Varför denna brasklapp när man kan säga rent ut vad man tycker?
            Sannolikt tycker man egentligen inte att det är ett folkmord.
          </note>
          <note>
            Urban Ahlin säger att detta är en strängt juridisk fråga. Är
            Urban Ahlin villig att föra upp frågan till en rättslig prövning
            inför domstol?
          </note>
          <note type="speaker">
            Anf. 232 URBAN AHLIN (s) replik:
          </note>
          <note>
            Fru talman! Mitt raka svar är nej, av det enkla skälet att det
            skulle leda till att vi i framtiden inte kan straffa dem som begår
            folkmord. Det är vad det handlar om. Jag har försökt att förklara
            för Margareta
          </note>
          <note>
            Viklund att om vi börjar ägna oss åt retroaktiv lagstiftning
            kommer den internationella brottmålsdomstolen inte att träda i
            kraft. Så enkelt är det.
          </note>
          <note>
            Läs Bibeln, Margareta Viklund. Det är folkmord sida upp och sida
            ned. Det finns mängder av länder som skulle kunna få straff på
            grund av en retroaktiv lagstiftning. Vi måste som politiker säga
            ärligt att vi vill kunna straffa dem som begår brotten i framtiden.
          </note>
          <note>
            Det är därför vi intar denna position.
          </note>
          <note>
            Jag är ledsen över att behöva säga att det aldrig kommer att
            bli någon retroaktiv lagstiftning i dessa ärenden, av det enkla
            skälet.
          </note>
          <note>
            Jag känner mig nästan förolämpad när Margareta
          </note>
          <note>
            Viklund säger att vi skriver "sannolikt" för att vi sannolikt
            inte tycker att det var något folkmord. Talare efter talare från
            alla politiska partier har redan talat om vad man tycker i den
            frågan. Margareta Viklund försöker skruva argumenten allt vad
            hon kan för att krama ur några få röster. Jag tycker att det är
            ett patetiskt beteende, om jag ska vara ärlig.
          </note>
          <note>
            Folkmord är ett juridiskt begrepp. Riksdagen är inte en juridisk
            instans. Om folkmordskonventionen hade varit i kraft hade det
            sannolikt varit ett folkmord. Vi kan inte säga något annat, för
            vi är ingen juridisk instans. Det finns ingen här i kammaren som
            har förnekat att det skulle varit ett folkmord. De enda två som
            profiterar på dessa människors förfäders död är Vänsterpartiet
            och Kristdemokraterna.
          </note>
          <note type="speaker">
            Anf. 233 MURAD ARTIN (v) replik:
          </note>
          <note>
            Fru talman! Jag kommer att säga några ord som jag inte vet om
            man får säga i riksdagen. Jag kommer att säga dem i alla fall.
          </note>
          <note>
            Detta är det billigaste jag har hört någon gång av utrikesutskottets
            ordförande. Ordföranden för utrikesutskottet visar ingen respekt.
            Han satt och skrattade hela tiden och visade ingen respekt för
            ett ämne som detta, som är så känsligt. Han förolämpar många människor
            här i landet som strävar efter upprättelse.
          </note>
          <note>
            Han förolämpar mig och Margareta Viklund och säger att vi vill
            vinna några poäng. I vilket land lever utrikesutskottets ordförande?
            I vilket utskott sitter han?
          </note>
          <note>
            År 2000 skrev vi en motion. Var det valår då? I
          </note>
          <note>
            vilket land?
          </note>
          <note>
            År 2001 skrev vi en motion. Var det val då?
          </note>
          <note>
            Visa respekt för alla dessa människor! De ska ha upprättelse
            och erkännande. Det är nonchalant av utrikesutskottets ordförande.
          </note>
          <note>
            Det här handlar inte om några billiga poäng. Vi pratar om historien.
            Det handlar om mänsklighetens brott som det ottomanska riket har
            begått. Utrikesutskottets ordförande förnekar det. Han gömmer
            sig bakom juridiska termer.
          </note>
          <note>
            Visa respekt för de människor som sitter här i kammaren och på
            läktarna, för alla offer.
          </note>
          <note type="speaker">
            Anf. 234 URBAN AHLIN (s) replik:
          </note>
          <note>
            Fru talman! "Att i strikt juridisk mening benämna de massmord
            och folkfördrivningar som inträffat före folkmordskonventionens
            ikraftträdande, för folkmord låter sig svårligen göras." Det är
            vad Murad Artin skriver i sin reservation. Sedan har han mage
            att säga att jag visar bristande respekt och att jag förnekar
            det genom att försöka linda in det i juridiska spetsfundigheter.
          </note>
          <note>
            Murad Artin är inmålad i ett hörn i den här frågan, och han vet
            det. Det är precis som Marianne Jönsson sade tidigare, Murad Artin
            har lovat lite för mycket och inte kunnat hålla det.
          </note>
          <note>
            Förra året var utrikesutskottet med på Murad Artins tongångar
            om FN-resolutioner och att det fanns ett beslut om det armeniska
            folkmordet. K-G Biörsmark talade om det tidigare. Men när utrikesutskottet
            har tagit sig tid att studera ärendena visar det sig att Murad
            Artin har dåligt på fötterna. Därför tar utrikesutskottet tillbaka
            det beslut som vi fattade förra året, om det armeniska folkmordet.
          </note>
          <note>
            Jag tycker att Murad Artin ska vara en aning försiktig med sina
            utspel. Denna kammare är ingen pajastillställning. Här försöker
            vi att fatta riktiga beslut så sakligt vi kan. Vi har ägnat en
            oerhört omfattande tid åt detta ärende. Jag har träffat assyrier/syrianer
            och kaldéer under processen, precis som Murad Artin.
          </note>
          <note>
            Vi har ett ansvar som politiker att förklara även svåra saker.
            Det borde även Murad Artin göra.
          </note>
          <note type="speaker">
            Anf. 235 MURAD ARTIN (v) replik:
          </note>
          <note>
            Fru talman! Urban Ahlin är ute efter straff. Vem ska vi straffa?
            säger utskottets ordförande.
          </note>
          <note>
            Utskottets ordförande visar stor okunnighet när han säger till
            Margareta Viklund att Kristdemokraterna skriver "med största sannolikhet".
            Det har inte
          </note>
          <note>
            Kristdemokraterna skrivit. Läs bättre, Urban Ahlin.
          </note>
          <note>
            Det är Folkpartiet och Centern som skriver "med största sannolikhet".
          </note>
          <note>
            Hos vem finns okunnigheten? Det är nonchalant att behandla motionen
            på det viset. Det är nonchalant att säga som utrikesutskottets
            ordförande. Han är inte påläst, har inte läst motionen ordentligt.
          </note>
          <note>
            Vi skrev motioner två år i rad, 2000 och 2001.
          </note>
          <note>
            När har det varit valår, 2000 eller 2001, och i vilket land?
            Berätta det för mig.
          </note>
          <note>
            Vi menar i vår reservation att det är ett historiskt faktum.
            Varför skriver ni inte det? Varför säger vi att det är ett folkmord
            och ska betraktas som ett folkmord, medan utskottets ordförande
            och majoritet säger att det "sannolikt" är folkmord? Är det "ja"
            till
          </note>
          <note>
            75 % och "man vet aldrig" till 25 %? Det är den tolkningen man
            gör, att man vill göra det till en juridisk fråga?
          </note>
          <note type="speaker">
            Anf. 236 URBAN AHLIN (s) replik:
          </note>
          <note>
            Fru talman! Det är möjligt att jag gör något fult.
          </note>
          <note>
            Men jag hoppas att publiken lyssnade på den enda fråga jag ställde
            till Murad Artin under vårt replikskifte. Jag ställde en enda
            fråga: Anser Murad Artin och Vänsterpartiet att Sverige som stat
            officiellt ska erkänna folkmordet? Har han svarat på frågan? Nej,
            han ägnar sig åt snorhala formuleringar för att gynna sina egna
            intressen.
          </note>
          <note>
            Jag ställde en fråga till honom. Fick jag något svar? Nej. Varför?
            Fundera! Hämta betänkandet och läs reservationen, så förstår ni
            varför. Det är snorhala formuleringar från Murad Artin.
          </note>
          <note>
            Jag vet inte om Murad Artin lyssnar dåligt eller om jag inte
            når fram i mikrofonen. Murad Artin säger att utrikesutskottets
            ordförande säger "vem ska vi straffa?". Jag har inte i något av
            mina anföranden sagt det. Det går att läsa i protokollet i morgon.
            Jag har inte sagt det i något inlägg.
          </note>
          <note>
            Dessutom säger Murad Artin att jag anklagar
          </note>
          <note>
            Kristdemokraterna och Vänsterpartiet för att ha skrivit "med
            största sannolikhet", när jag sade att det är andra partier förutom
            de två som har skrivit om
          </note>
          <note>
            "största sannolikhet" och på det sättet försöker slingra sig
            undan.
          </note>
          <note>
            Nej, den ende som har varit snubblande nära att förneka ett folkmord
            i dag är Murad Artin själv, som har skrivit en motion om det största
            folkmordet och på det sättet glömt bort Förintelsen. När det påtalas
            säger Murad Artin att det är feltryck och att det i stället skulle
            ha stått "det första folkmordet". Sedan viftar han med en rapport
            från FN där det står att det första folkmordet är tyskarnas folkmord
            på hererofolket i Namibia 1904.
          </note>
          <note>
            Den enda som har ägnat sig åt riktigt billiga poäng i debatten
            är Murad Artin.
          </note>
          <note type="speaker">
            Anf. 237 SVEN-ERIK SJÖSTRAND (v):
          </note>
          <note>
            Fru talman! Murad Artin har talat om att historia är viktigt.
            Det är ju inte för inte som projektet Levande historia startats
            och vi har börjat diskutera om historia ska bli ett kärnämne i
            skolan. Men för några år sedan ansåg vissa skolpolitiker att det
            räckte med att man lärde sig lite om de senaste hundra åren. Det
            skulle ju innebära att vi om några decennier skulle stryka rösträttens
            genomförande i skolböckerna.
          </note>
          <note>
            Det är klart att detta är ett felaktigt synsätt. Vi som lever
            i Sverige ska känna till vår historia och göra det väl. Det är
            bl.a. därför som vi har motionerat om den svenska slavhandeln
            i Karibien på 1700-talet.
          </note>
          <note>
            Vi i Sverige bör när vi kritiserar andra för deras historia sopa
            rent framför vår egen dörr.
          </note>
          <note>
            Utskottsmajoritetens text i betänkandet nämner inte ens den svenska
            slavhandeln. Det är som den nästan inte funnits. Det är något
            av det mest intetsägande jag sett i betänkandeväg, i all synnerhet
            mot bakgrund av den rekommendation som Durbankonferensen gjorde.
          </note>
          <note>
            Den svenska slavhandeln var inte så stor som ändra länders. Det
            är sant. Men den fanns där, och svenska myndigheter hade samma
            synsätt som de stora kolonialmakterna. Det är viktigt att känna
            till detta i vår tid när Sverige blir alltmer multietniskt. Är
            det något vi inte ska ärva från det förgångna är det slavhandlarmoral,
            där vissa folk och raser anses mindervärdiga.
          </note>
          <note>
            Fru talman! Språk, kultur och nationell identitet har stor betydelse
            för oss människor, för vår självkänsla och självaktning. Att förneka
            människors nationella identitet, språk och kultur är också ett
            brott mot de mänskliga rättigheterna. Den som förföljer författare
            och bränner böcker bränner snart människor, har det sagts.
          </note>
          <note>
            I Turkiet förföljs minoritetskulturens författare och kulturpersonligheter.
            Det senaste fallet vi känner till är Mehmed Uzun. Detta sker i
            ett land som söker medlemskap i Europeiska unionen. Av den statistik
            som flera människorättsorganisationer regelbundet presenterar
            framgår det klart att antalet tortyroffer ökar i Turkiet. Antalet
            frihetsberövade på grund av s.k. otillåtna yttranden ökar, och
            antalet utdömda fängelseår mot de oppositionella ökar också. Repressionen
            i det turkiska samhället riktad mot landets etniska minoriteter
            växer på bred front.
          </note>
          <note>
            Trots detta har Turkiet undertecknat FN:s deklaration om mänskliga
            rättigheter, Europadeklarationen mot tortyr och flera andra konventioner.
            Man har också förbundit sig att söka uppnå vad som krävs i de
            s.k. Köpenhamnskriterierna. Men för Turkiets del förpliktar dessa
            deklarationer inte till något, för man förbjuder religiösa minoriteter,
            kristna, att äga fastigheter, dvs. kyrkor.
          </note>
          <note>
            Man raserar kulturella minnesmärken som borde tillhöra hela mänskligheten.
            Så är det med den mångtusenåriga staden Hasankeyf och det dammbygge
            som kommer att lägga denna antika stad under vatten. Jag kan berätta
            att ni kan se en fin liten utställning om detta i Medelhavsmuseet.
          </note>
          <note>
            Jag tycker att detta är nationalistisk vandalism och kulturellt
            barbari, men inte bara det. Byggandet av denna damm kommer att
            innebära deportationer av kurder från ett stort område, stora
            stillastående vattensamlingar som kan ge upphov till bl.a. malaria
            samt starka motsättningar till grannländerna. Turkiet kan reglera
            floden Tigris och vattentillgången i irakiska Kurdistan och övriga
            Irak.
          </note>
          <note>
            Den turkiska kulturpolitiken präglas nästan av samma mentalitet
            som talibanernas. Talibanerna sprängde uråldriga Buddhastatyer.
            Turkiet utplånar gamla kyrkor och dränker städer. Utrikespolitiken
            är nationalchauvinistisk. Man blockerar Armenien och stryper vattentillgången
            till Irak och Syrien. Hur kommer en sådan stat att uppträda i
            EU som beter sig så mot sina grannar?
          </note>
          <note>
            Ett annat land som bryter mot snart sagt varje mänsklig fri-
            och rättighet är Kina. Det är också ett land som har skrivit på
            många dokument och konventioner om mänskliga rättigheter. Men
            innan bläcket hunnit torka på de högtidligt undertecknade dokumenten
            bryter man mot dem.
          </note>
          <note>
            Med stöd av ytterst stränga lagar om statens säkerhet och efter
            bristfälliga rättegångar har många tusental blivit dömda till
            långa fängelsestraff i Kina.
          </note>
          <note>
            Inte minst gäller detta meditationsrörelsen falungong, som är
            utsatt för mycket brutala påtryckningar.
          </note>
          <note>
            Kina är också det land i världen där flest personer avrättas.
            Anklagelser om mutbrott, skattefusk, bensinstölder och våldsbrott
            kan leda till dödsdom och avrättning i Kina. Men när man pratar
            om dödsstraff måste man fördöma såväl Kina som USA och andra länder
            som har dödsstraff. En avrättning är en våldshandling, och jag
            tror att våld oftast föder ytterligare våld.
          </note>
          <note type="speaker">
            Anf. 238 BERTIL PERSSON (m) replik:
          </note>
          <note>
            Fru talman! Jag tror att Sven-Erik Sjöstrand har rätt i att det
            finns all anledning att inte minst sopa framför egen dörr. Vi
            har tidigare vid åtskilliga tillfällen när vi har diskuterat mänskliga
            rättigheter och biståndsfrågor just tagit upp frågan om även en
            svensk historisk öppenhet.
          </note>
          <note>
            Vi har vår 352 år gamla slavhandelskoloni som hette Cabo Corso
            där man byggde en vasaborg i svensk granit med hjälp 250 slavar.
            Den kallades
          </note>
          <note>
            Carolusborg. Den är i dag renoverad av Shell och utsedd till
            världsarv. Vi hade den i 15 år, och vi har all anledning att skämmas
            för vad som hände då.
          </note>
          <note>
            All dokumentation om själva slavhandeln har försvunnit från Riksarkivet.
            Men det är viktigt, och det är någonting som vi allesammans känner
            till. Det är också något som vi ska minnas för framtiden.
          </note>
          <note type="speaker">
            Anf. 239 SVEN-ERIK SJÖSTRAND (v) replik:
          </note>
          <note>
            Fru talman! Jag tackar för Bertil Perssons inlägg.
          </note>
          <note>
            Att jag tog upp slavhandeln beror på att vi har väckt en motion
            om den. Utskottet har skrivit lite allmänt om slavhandeln. Det
            kanske skulle betona hur Sverige egentligen har agerat. Jag och
            vi i Vänsterpartiet hade hoppats att man skulle har skrivit lite
            mer om det.
          </note>
          <note type="speaker">
            Anf. 240 PER LAGER (mp):
          </note>
          <note>
            Fru talman! Det är nu 15 ½ år sedan den då 32-
          </note>
          <note>
            årige Mordechai Vanunu kidnappades och dömdes för att han i The
            Sunday Times avslöjat Israels hemliga kärnvapenprogram i kärnteknikanläggningen
          </note>
          <note>
            Dimona där han arbetade som tekniker 1976-1985.
          </note>
          <note>
            Han dömdes bakom lykta dörrar för landsförräderi och avslöjande
            av statshemligheter. Straffet blev 18
          </note>
          <note>
            år i en isoleringscell på 2 * 3 meter. Detta föranledde en våg
            av protester och upprop över hela världen, bl.a. från en stor
            grupp Nobelpristagare och ledande vetenskapsmän. Arbetet för hans
            frigivning har därefter pågått oavbrutet. År 1987 tilldelades
            han det alternativa Nobelpriset.
          </note>
          <note>
            Vanunu ansåg att kärnvapenprogrammet var en angelägenhet som
            måste avslöjas för hela mänskligheten. I ett brev från fängelset
            skriver han så här: Jag är en människa med samvete som gjorde
            det av en stark övertygelse, efter mycket funderande och många
            tvivel. Jag hade inget val. Jag var tvungen. Det fanns ingen annan
            som skulle göra det om inte jag gjorde det. Jag var rädd men redo
            att betala priset.
          </note>
          <note>
            Han har fått betala ett alldeles för högt pris för sitt mod att
            avslöja sanningen och personligen handla efter Nürnbergprincipen
            om att mänsklighetens säkerhet gäller för mer än lojaliteten mot
            det egna landet.
          </note>
          <note>
            Amnesty International betecknar Vanunus isoleringsstraff som
            grymt, omänskligt och förnedrande och har krävt hans omedelbara
            frigivning. Trots detta och trots hänvisningar till att Israel
            har skrivit under konventionen om mänskliga rättigheter och tortyrkonventionen
            har alla vädjanden, även genom resolutioner i EU-parlamentet,
            om lättnader varit förgäves.
          </note>
          <note>
            Ändå väcktes hoppet hos många när Vanunu i mars 1998 plötsligt
            tilläts komma ut ur sin isoleringsbur i Ashkelonfängelset. Hans
            mentala hälsa var då sedan länge allvarligt hotad. Skulle han
            släppas i samband med firandet av Israels 50-årsjubileum? Nej,
            det som såg ut att äntligen bli en upplösning av en lång pina
            visade sig bara vara falska förhoppningar.
          </note>
          <note>
            Förhållandena har sedan dess i stället hårdnat för
          </note>
          <note>
            Vanunu. I september år 2000 stängdes han åter in i isoleringscellen.
            Han utsätts också fortsättningsvis för svåra trakasserier. Dessutom
            censureras posten. Breven klipps i bitar eller når inte mottagaren
            på flera månader. Man låter honom ha en dator som en skrivmaskin,
            men inget av det han har skrivit på den kommer han att få ta med
            sig när han till slut lämnar fängelset. Enligt domstolen blir
            det först den 22 april
          </note>
          <note>
            2004. Då har han suttit i 18 år. Det finns också uppgifter nu
            om att han dessutom därefter på obegränsad tid kan hållas i husarrest
            under hårda restriktioner vad gäller kommunikationen med omvärlden.
          </note>
          <note>
            Straffet, fru talman, har inga proportioner till det s.k. brottet.
            Det är bara en utdragen hämnd som inte får accepteras av omvärlden.
            Alla eventuella militära hemligheter från 1986 som han skulle
            kunna komma ihåg är i dag inaktuella. Den enda hemligheten som
            ytterligare kan avslöjas och som förvisso är komprometterande
            för några är hur, av vem, och på vems order Vanunu kidnappades
            den 30 september 1986.
          </note>
          <note>
            Men dessa uppgifter väger lätt mot det helvete som
          </note>
          <note>
            Vanunu har utsatts för och fortsätter att utsättas för.
          </note>
          <note>
            Nu, fru talman, krävs bl.a. kraftiga markeringar från den svenska
            regeringen i direkta samtal med
          </note>
          <note>
            Israels regering med krav på omedelbar frigivning.
          </note>
          <note>
            Har inte det effekt så måste Sverige snabbt få upp
          </note>
          <note>
            Vanunus fall på FN:s agenda. År efter år har jag lyft fram denna
            fråga i riksdagen, och i år är det till min glädje representanter
            för fem partier som står bakom min motion. Regeringen måste göra
            något mer och ta reella initiativ i frågan. Allmänna uttalanden
            räcker inte - det har vi sett.
          </note>
          <note>
            Vanunu själv är en osjälvisk människa som har fått lida mer än
            nog för sitt mod och för sitt rättspatos.
          </note>
          <note>
            Om situationen för den i dag 47-årige Vanunu ska kunna förbättras
            måste hans fall aktualiseras på alla nivåer. Varje chans till
            påtryckning och varje försök att få Vanunu fri är något av en
            medmänsklig skyldighet. Vanunu har blivit en symbol för fredskampen
            och för våra mänskliga och demokratiska fri- och rättigheter.
          </note>
          <note>
            Fru talman! Vi får inte svika honom.
          </note>
          <note type="speaker">
            Anf. 241 YILMAZ KERIMO (s):
          </note>
          <note>
            Fru talman! Det är synd att vi som har hamnat längre ned i talarlistan
            inte fick komma in i debatten tidigare med replikrätt. Vi får
            nöja oss med att komma in nu i stället.
          </note>
          <note>
            Fru talman! I utrikesutskottets betänkande om de mänskliga rättigheterna
            tas motioner från oss riksdagsledamöter upp om något så grundläggande
            som hur människor har det i olika delar av världen. Motionerna
            ger en mängd beskrivningar av människoöden. Det är många gånger
            engagerade förslag på hur olika orättvisor, oacceptabla övergrepp
            och andra brister i människors vardag runtom på vår jord ska kunna
            rättas till.
          </note>
          <note>
            Jag tror att vi alla inte bara känner till och förstår många
            av de fruktansvärda saker som dagligen drabbar människor på vårt
            klot. Jag vet också att vi alla har olika kopplingar och anknytningar
            till människor som lever mitt i detta. Det är människor som många
            gånger kämpar för sina liv och för sina rättigheter i världens
            alla hörn - människor som verkligen behöver Sveriges aktiva stöd
            och solidaritet i sin kamp.
          </note>
          <note>
            För mig är frågan om det som kallas svärdets år mer än så. För
            mig handlar det om mina egna dödade förfäder. För mig och för
            mina landsmän är detta inte bara politik, utan främst en punkt
            där politiken direkt berör själ och hjärta.
          </note>
          <note>
            Det är i det perspektivet som jag vill ge några kommentarer till
            mitt ställningstagande. Ställningstagandet utgår från betydelsen
            av att vi nu utan ytterligare dröjsmål tar alla steg vi kan för
            att morden på mina och mina landsmäns förfäder äntligen ska kunna
            förklaras för folkmord i dess absoluta och hemska mening.
          </note>
          <note>
            Assyrier/syrianer är en kristen folkgrupp med ursprung i landet
            Bethnahrin runt Eufrat och Tigris.
          </note>
          <note>
            Hemländerna för den assyrisk/syrianska folkgruppen är Irak, Iran,
            Libanon, Syrien och Turkiet. Vid sekelskiftet bodde mer än en
            miljon assyrier/syrianer i
          </note>
          <note>
            Turkiet. I dag finns bara några tusen kvar. Den stora utrensningen
            skedde under en period som går under namnet svärdets år, 1915-1919.
            Också efter andra världskriget har omfattande och dramatiska utrensningar
            och diskriminering skett av gruppen.
          </note>
          <note>
            Det fasansfulla som drabbade armenier, assyrier/syrianer och
            kaldéer i samband med det ottomanska rikets sönderfall är inslag
            i världshistorien som har påverkat och påverkar många generationer
            av de folkgrupper som utsattes.
          </note>
          <note>
            Folkmord är ett väl definierat folkrättsligt begrepp som kräver
            en omfattande och opartisk bevisning och forskning. Det gör det
            angeläget att ha väl underbyggda fakta bakom sitt ställningstagande.
            Naturligtvis hade detta underlättats om de turkiska myndigheterna
            hade haft den ambition som borde finnas hos en nation som anser
            sig kunna tillhöra EU.
          </note>
          <note>
            Den forskning kring assyriernas situation under svärdets år som
            är så viktig måste genomföras. Sverige måste göra ytterligare
            ansträngningar för att de turkiska myndigheterna ska tvingas till
            en annan hållning i frågan än vad som nu gäller. Det gäller till
            att börja med det självklara i att man måste ha rätten att över
            huvud taget tala om frågan.
          </note>
          <note>
            Den rätten gällde inte för den syrisk-ortodoxa prästen fader
            Yusuf Akbulut i Diyarbakir. Jag hade själv möjlighet att tillsammans
            med kollegan Carina
          </note>
          <note>
            Hägg närvara vid rättegången i Turkiet tre gånger.
          </note>
          <note>
            Han åtalades för statsfientlig verksamhet och förräderi enligt
            paragraf 312 i den turkiska strafflagen. Skälet till detta var
            att han i en tidningsintervju sade att han uppskattade att USA:s
            kongress antagit ett erkännande av folkmordet på armenierna 1915-1919.
            I
          </note>
          <note>
            intervjun säger han vidare att man inte får glömma att även assyrier/syrianer
            mördades under folkmordet på armenierna.
          </note>
          <note>
            Det gäller också att man måste öka möjligheterna att forska kring
            händelserna under svärdets år. Det är det internationella samfundets
            plikt att inte enbart fördöma och minnas det som händer. Vi har
            också en uppgift i att räta ut frågetecknen i historien och kraftfullt
            fördöma händelser som dessa. Därför är det utomordentligt viktigt
            att möjligheterna och förutsättningarna att forska kring händelserna
            under svärdets år ökar.
          </note>
          <note>
            I år är utskottets betänkande till stora delar ett dokument som
            stärker möjligheterna för ett kraftfullt agerande från Sveriges
            sida i frågan. Men en viktig del saknas.
          </note>
          <note>
            För mig och för mina landsmän handlar ett erkännande av svärdets
            år som ett regelrätt folkmord om vår historia och om vår identitet.
            Det handlar om att äntligen få världssamfundets stöd i vår bearbetning
            av ett dråpslag mot en folkgrupp som aldrig får glömmas. Det borde
            vara klart och tydligt uttalat i betänkandet.
          </note>
          <note>
            I ett avsnitt i betänkandet finns dock mycket tydliga signaler
            som går åt rätt håll. Det är skrivningar som tydligt slår fast
            att Sveriges riksdag bedömer händelserna under svärdets år som
            så allvarliga att definitionen folkmord skulle ha använts om nu
            gällande konventioner hade funnits då händelserna inträffade.
            Det har många av de tidigare talarna nämnt.
          </note>
          <note>
            Frågan om huruvida ett brott begåtts mot dessa avgörs av juridiska
            instanser. Utskottet menar att det som drabbade armenier, assyrier/syrianer
            och kaldéer under det ottomanska rikets tid sannolikt skulle betraktas
            som folkmord enligt 1948 års konvention om den hade varit i kraft
            vid den aktuella tidpunkten.
          </note>
          <note>
            Det är glädjande att riksdagen genom betänkandet medger att det
            som hände assyrier under det ottomanska riket skulle kunna betraktas
            som folkmord enligt 1948 års konvention om den hade varit i kraft
            vid den aktuella tidpunkten.
          </note>
          <note>
            Den som tillhör den assyrisk/syrianska gruppen har nog haft svårt
            att förstå varför den armeniska gruppen tidigare kunnat få ett
            erkännande av de händelser som också drabbade dem som folkmord.
            I
          </note>
          <note>
            betänkandet slås fast att detta inte stämde. Utskottet betonar
            att det i FN-resolutioner inte fanns någon särskild behandling
            av armeniernas situation under tiden för folkmordet och att betänkandet
            därmed borde ha haft en annan formulering när det gäller behandlingen
            av motion U651 under riksmötet
          </note>
          <note>
            1999/2000.
          </note>
          <note>
            Utskottet slår därmed fast en likabehandling av folkgrupperna
            assyrier/syrianer och armenier som drabbades av samma folkmord
            under 1900-talets första år. Det är ett välkommet ställningstagande.
          </note>
          <note>
            Därmed måste vi tillsammans se till att frågan behandlas i FN
            och EU för att där få en resolution som förklarar det som hände
            assyrierna/syrianerna och armenierna 1915 för folkmord.
          </note>
          <note>
            Det är det juridiska perspektivet på frågan. Jag kan förstå att
            detta ligger till grund för den bedömning man gör i frågan när
            Sveriges riksdag ska fatta beslut. Internationella konventioner
            och begrepp måste följas, men för mig handlar det om betydligt
            mer än juridik, hur viktig den än må vara.
          </note>
          <note>
            Mina förfäder överlevde inte folkmordet. På samma sätt som många
            av mina landsmäns förfäder föll de offer för en hänsynslös utrensning
            under åren
          </note>
          <note>
            1915-1919. Jag har fått höra detta av mina släktingar, och också
            mina landsmän har hört om folkmordet på samma sätt, fru talman.
          </note>
          <note>
            En halv miljon människors död är som om katastrofen i World Trade
            Center den 11 september i
          </note>
          <note>
            USA skulle upprepas 166 gånger.
          </note>
          <note>
            Olof Palme uppmanade oss i Hanoitalet julen
          </note>
          <note>
            1972 att kalla saker vid dess rätta namn. Jag är väl medveten
            om vikten av att så djupgående juridiska begrepp som ordet folkmord
            kräver varsamhet när man använder dem. För mig med min bakgrund,
            min kunskap och min historia som förmedlats genom årtionden är
            det ett historiskt faktum att ett folkmord i vår nuvarande definition
            begicks under svärdets år.
          </note>
          <note>
            Fru talman! Låt oss återigen, som Olof Palme sade, kalla saker
            vid dess rätt namn, nämligen folkmord och ingenting annat.
          </note>
          <note type="speaker">
            Anf. 242 SIV HOLMA (v):
          </note>
          <note>
            Fru talman! Utrikesutskottet har behandlat en motion, Om detta
            må vi också berätta, som Ulla
          </note>
          <note>
            Hoffmann m.fl., inklusive jag, står bakom. Den tar upp två principiellt
            viktiga händelser i den svenska historien som handlar om de mänskliga
            rättigheternas värde under andra världskriget.
          </note>
          <note>
            Motionen fokuserar också på vikten av att ge forskning tillfredsställande
            förutsättningar att ta fram fakta om hur människor blev behandlade
            under denna tid. Den tar också upp vikten av att Sverige gör upp
            med sina historiska misstag. Det måste också innebära att de människor
            som blev felaktigt behandlade måste få en officiell ursäkt och
            därmed upprättelse.
          </note>
          <note>
            Detta måste ske på samma sätt när regeringen uttalat en ursäkt
            till dem som tvångssteriliserades eller till samer som utsatts
            för maktövergrepp. Motivet att det har gått för lång tid kan aldrig
            accepteras.
          </note>
          <note>
            Den ena historiska händelsen berör de s.k.
          </note>
          <note>
            rysslägren där den svenska samlingsregeringen, bestående av Folkpartiet,
            Socialdemokraterna, Högern och Bondeförbundet, lät Sovjetunionen
            ha kontroll över de ryska internerna. Det finns uppgifter om att
            det t.o.m. fanns hemliga agenter i lägren vars svenska personal
            avlönades av den sovjetiska staten. Sovjetunionen tryckte på om
            repatrieringen och den 10
          </note>
          <note>
            oktober 1944 lämnade de första fartygen Gävle hamn med ca 900
            sovjetryska krigsfångar ombord. Sammanlagt skickades ca 2 000
            krigsfångar tillbaka trots att samlingsregeringen måste ha vetat
            att det fanns en uppenbar risk att de skulle avrättas eftersom
            de betraktades som desertörer.
          </note>
          <note>
            Det finns i dag barn till fäder som satt i de ryska krigsfångelägren
            i Sverige. De får inte svar på frågan varför deras fäder inte
            fick stanna i Sverige. Många vet inte heller vad som hänt med
            deras fäder efter att de skickades tillbaka till Sovjet.
          </note>
          <note>
            Den andra historiska händelsen berör de särskilt upprättade interneringslägren
            där värnpliktiga samlades upp i s.k. arbetskompanier. Detta skedde
            också under samma samlingsregering som upprättade rysslägren.
          </note>
          <note>
            De internerade har inte fått veta skälen till varför de blev
            utvalda eller vad de anklagades för. De kunde därmed inte heller
            föra talan mot myndigheternas beslut att placera dem i lägren.
            Rättssäkerheten blev därmed satt ur spel. Det gemensamma för de
            internerade var att de betraktade sig själva som antifascister
            och antinazister. Genom interneringen fick de en stämpel som förföljde
            dem resten av livet.
          </note>
          <note>
            Genom Lundkommissionen i Norge och andra historiska undersökningar
            kan vi se att de som på liknande sätt blev internerade i Norge
            och Danmark senare kunde bli skickade till Nazitysklands koncentrationsläger.
            Det är en skrämmande tanke att landets egna medborgare kunde bli
            så rättslösa att de skulle kunna skickas till ett annat land som
            bedrev systematisk etnisk rensning. Den rensningen innebar också
            att människor med antinazistiska åsikter blev mördade.
          </note>
          <note>
            Fru talman! När det gäller rysslägren har Ulla
          </note>
          <note>
            Hoffmann i en interpellationsdebatt beskrivit sitt möte med några
            av de drabbade och deras barn.
          </note>
          <note>
            Anatolij Emets var en av dem som transporterades tillbaka. I
            Sovjet dömdes han vid en massrättegång till arbetsläger i tio
            år. Han satt sammanlagt 45 år i arbetsläger. I Sovjet har han
            ännu inte fått någon formell upprättelse för sina år i Gulag som
            förment landsförrädare. Sovjetstaten bär det största ansvaret,
            men det svenska staten har också ett ansvar. Dessa händelser förföljer
            de anhörigas barn så länge de lever.
          </note>
          <note>
            När Ulla Hoffmann besökte minnesstenen i
          </note>
          <note>
            Krampen i Västmanland kom en kvinna i 60-
          </note>
          <note>
            årsåldern och bad: Hjälp mig att hitta min pappa eller åtminstone
            få veta vad som hänt honom. Jag var bara en månad när han deporterades
            till Sovjet. Sedan dess har jag inte hört något från honom.
          </note>
          <note>
            Fru talman! Jag ska också ge en kort beskrivning av ett människoöde
            som jag kom i kontakt med. Det gäller en av dem som blev internerade.
            Jag tror dessutom att han är representativ för denna grupp. För
            drygt 20 år sedan var jag med om att göra en teaterpjäs om interneringslägren
            under andra världskriget. I
          </note>
          <note>
            arbetet med att ta fram relevant material intervjuade vi bl.a.
            en man, Einar, som blev internerad i Storsien
          </note>
          <note>
            1939-1940. Vi intervjuade också hans fru och fick insikter i
            hur familjen blev förföljd av att mannen internerades. Einar berättade
            att han var socialdemokrat och framför allt aktiv inom den fackliga
            centralorganisationen, FCO, föregångaren till Landsorganisationen,
            LO. Han prenumererade på Norrskensflamman eftersom det var en
            norrbottnisk tidning.
          </note>
          <note>
            Under kampanjen som gick under namnet
          </note>
          <note>
            "Finlands sak är vår" for militärer runt bland de inkallade och
            värvade folk att aktivt ställa upp på den finska sidan i kriget
            mot Sovjet. Einar delade den svenska regeringens då officiella
            inställning att Sverige skulle vara neutralt, och därför nekade
            han till att bli "Finlandsfrivillig". Värvaren fortsatte att övertala
            med argument som att sovjetiska soldater var illa utrustade. "Det
            här skulle vara en lätt uppgift att klara." Då kontrade Einar
            med att han inte trodde att de var sämre utrustade än under tsartiden.
            Einar trodde själv att det var denna ordväxling som gjorde att
            han blev internerad.
          </note>
          <note>
            År 1984 framfördes pjäsen Landsförrädarna på
          </note>
          <note>
            Seskarö för närmare 7 000 besökare under tio föreställningar.
            Även Einar såg pjäsen. Han uttryckte sin belåtenhet över att vi
            hade gjort pjäsen. Kort efter föreställningarna avled han, 84
            år gammal, utan någon upprättelse mer än att ett gäng amatörer
            uppmärksammat rättsövergreppet med en pjäs.
          </note>
          <note>
            Jag kommer aldrig att glömma premiären. Efter slutscenen såg
            jag äldre män i publiken i tårar. Det var deras uttryck för den
            kränkning som de blivit utsatta för när de blev internerade utan
            att bli informerade om varför. Jag mötte också barn, nu i vuxen
            ålder, vars fäder blivit internerade, och de berättade om skammen
            som följt dem hela deras liv.
          </note>
          <note>
            Fru talman! Det är därför jag yrkar bifall till reservation 19
            som går ut på att arkiven inte bara ska vara öppna till formen
            utan också till innehållet. Det innebär att materialet inte ska,
            som nu sker, censureras genom att delar av texten överlämnas i
            fotokopierat skick med "vita" luckor. Ett sådant material kan
            inte anses vara tillfredsställande ur forskningssynpunkt.
          </note>
          <note>
            Människor och grupper som drabbats måste få rätt att veta vad
            som inträffade, få någon form av upprättelse eller ett erkännande
            av varför de behandlades som de behandlades. Det måste ske innan
            alla involverade hunnit dö. Vi kan inte acceptera att samlingsregeringens
            efterträdare i denna riksdag är så passiva att dessa människor
            inte hinner få upprättelse under sin livstid. Det får inte vara
            så att det är viktigare att skydda historiskt stora män i respektive
            parti än att erkänna de rättsövergrepp över vanligt folk som samlingsregeringen
            har det politiska ansvaret för. Ansvaret för misstagen ökar ju
            längre tiden går.
          </note>
          <note type="speaker">
            Anf. 243 URBAN AHLIN (s) replik:
          </note>
          <note>
            Fru talman! Jag är glad över det engagemang som
          </note>
          <note>
            Siv Holma visar dessa medborgare. Jag skulle dock vilja ställa
            en fråga till Siv Holma eftersom hon har unik erfarenhet av situationen
            i norra Sverige. Jag har också träffat människor som har varit
            involverade i tragiska situationer, som har blivit rekryterade
            av vänsterpartistiska funktionärer över till Karelen och där arbetat
            för den sovjetiska arbetarstaten.
          </note>
          <note>
            Jag är lite nyfiken på att höra om Vänsterpartiet och Siv Holma
            från norra Sverige är beredda att ta tag i den delen av historien,
            öppna sina arkiv för forskning och ge ett svar till de familjer
            som än i dag lever i trauman för att deras familjer drabbades
            av en sådan tragedi. Tacket de fick för att de hjälpte till med
            den sovjetiska arbetarstaten var ett skott i nacken i Petrozavodsk.
          </note>
          <note type="speaker">
            Anf. 244 SIV HOLMA (v) replik:
          </note>
          <note>
            Fru talman! Jag ska lugna Urban Ahlin med att säga följande:
          </note>
          <note>
            Vi i Vänsterpartiet är naturligtvis intresserade av att även
            dessa historiska händelser kommer upp på dagordningen. Alla arkiv
            som kan öppnas ska naturligtvis öppnas. Vi har också verkat för
            det, dels genom att kontakta forskare att vara behjälpliga med
            att göra detta, dels genom att i Norrbottensdistriktet, som jag
            är med i, initiera en historieprojektgrupp som leds av ett antal
            människor som har kontakter genom att släktingar har varit involverade
            i de här sammanhangen. Naturligtvis ska alla brott som har begåtts
            mot de mänskliga rättigheterna behandlas därefter.
          </note>
          <note>
            Samtidigt är det viktigt att den svenska regeringen någon gång
            tar itu med de frågor som jag har tagit upp i mitt anförande.
            Det är inte första gången de har tagits upp. Många har tyvärr
            redan hunnit gå ur tiden.
          </note>
          <note>
            Men eftersom jag har kommit i kontakt med barnen vet jag att
            det här fortfarande lever kvar. Det finns all anledning att göra
            någonting.
          </note>
          <note>
            Jag undrar: På vilket sätt kommer Urban Ahlin att medverka till
            att just de internerade ska få en upprättelse och att vi får klarhet
            i det jag tog upp om rysslägren.
          </note>
          <note type="speaker">
            Anf. 245 URBAN AHLIN (s) replik:
          </note>
          <note>
            Fru talman! Jag tackar Siv Holma för svaret. Det hon säger är
            ju att Vänsterpartiet är berett att öppna sina arkiv. Visserligen
            har man inte tillgång till alla arkiv. En del skickades ju över
            till Sovjetunionens kommunistiska parti och har fortfarande inte
            hittats.
          </note>
          <note>
            Men vi får väl hoppas att även de arkiven kommer att öppnas så
            småningom.
          </note>
          <note>
            Kan man kanske också hoppas på en ursäkt till de familjer som
            har drabbats av detta trauma, där Vänsterpartiet faktiskt spelat
            en ganska stor roll? Vi ska naturligtvis ta allt vi kan i anspråk
            för att komma till rätta med brott mot mänskliga rättigheter,
            men när vi själva så nära inpå kroppen ändå känner att vi har
            ett visst ansvar vore det trevligt om Siv Holma också kunde säga
            att Vänsterpartiet är berett att ge dessa familjer en ursäkt.
          </note>
          <note>
            Jag är glad över att Siv Holma så tydligt säger att hon ska öppna
            arkiven. Jag ska meddela de överlevande släktingar som fortfarande
            finns att Siv Holma gjort det uttalandet.
          </note>
          <note>
            Precis som vi skriver i vårt betänkande om de frågor som Siv
            Holma tar upp är Sveriges regering väldigt öppen för att vi ska
            ha den här forskningen. Vi ska öppna. Vi vet själva att generalkonsulatet
            i S:t
          </note>
          <note>
            Petersburg och vår ambassad i Moskva gör allt för att få tag
            i relevanta arkiv. Tråkigt nog är det på det sättet att Ryssland
            i dag stänger fler och fler av de här arkiven. Det blir svårare
            att komma åt dem.
          </note>
          <note>
            Men jag tackar Siv Holma för svaret. Jag tänker vidarebefordra
            det till överlevande släktingar. Men jag undrar också: Är Vänsterpartiet
            berett att ge en ursäkt?
          </note>
          <note type="speaker">
            Anf. 246 SIV HOLMA (v) replik:
          </note>
          <note>
            Fru talman! Ja, vi är naturligtvis beredda att ge en ursäkt.
            Svårigheterna efter att vi har försökt intervjua människor som
            har varit i Petrozavodsk, de s.k. Kirunasvenskarna, är ju att
            det kommunistiska partiets roll i det här fallet inte är så väldigt
            tydlig. Det finns enskilda kommunister som har varit aktiva i
            det här sammanhanget. Mycket beroende på att det var en möjlighet
            att få arbete. Just den här tiden var det massarbetslöshet.
          </note>
          <note>
            Det finns uppgifter från Hilding Hagberg, som var en av de ledande
            gestalterna. Han vädjade till de här människorna att inte resa
            till Petrozavodsk och ryska
          </note>
          <note>
            Karelen. Har fel begåtts tycker jag att det är fullständigt självklart
            att man också ska uttrycka en ursäkt.
          </note>
          <note type="speaker">
            Anf. 247 JAN ERIK ÅGREN (kd):
          </note>
          <note>
            Fru talman! Jag vill börja med att yrka bifall till reservationerna
            6 och 10.
          </note>
          <note>
            Brott mot mänskliga rättigheter möts vi av snart sagt varje dag
            - oftast via medierna men också ibland personligt nära.
          </note>
          <note>
            Jag glömmer aldrig den dag hemma i prästgården i Ramsele när
            jag frågade en av de första syrianska flyktingar jag kom i kontakt
            med varför han ville komma just till Sverige. Han sade: "Jo, ni
            har ett kors på er flagga. Ni är ju kristna." Som kristen hade
            han upplevt förföljelse och otrygghet i Turkiet. En nära släkting
            med position i samhället hade mördats, och det hade förekommit
            ytterligare hot osv.
          </note>
          <note>
            Fru talman! I maj 1917 hölls ett protestmöte i Auditorium i Stockholm
            anordnat av 1916 års fredskommitté. Inledningsanförandet hölls
            av redaktör
          </note>
          <note>
            Hjalmar Branting, sedermera svensk statsminister.
          </note>
          <note>
            Hjalmar Branting sade bl.a. följande:
          </note>
          <note>
            "Armeniernas lidande har inte börjat under världskriget ." -
            alltså det första - ". gång på gång under de senaste decennierna
            ha underrättelser om de ödeläggelser som övergått landet nått
            den civiliserade världen . Budskapen blev allt bestämdare och
            mera olycksbådande, och 1916 kom så den stora anklagelsen, den
            engelske historikern Viscount Bryces dokumentsamling, med vittnesbörd
            från 150 personer, vilka ha varit ögonvittnen till massakrerna
            . trovärdiga opartiska personer, amerikaner, armenier, skandinaver,
            några av dem missionärer, och ett icke så ringa antal tyskar .
            De har vittnat att i Armenien har verkställts ett fullt organiserat
            folkmord, och tilldragelserna därnere stå utan motstycke i allt
            vad som hänt under kriget." Så långt Hjalmar Branting - en av
            de alltför få som reagerade då.
          </note>
          <note>
            Vi svenskar borde skämmas för vår tystnad om det som då hände.
            Vi som nu tillhör den svenska riksdagen har möjlighet att gottgöra
            en del av den passivitet som då visades genom att stödja reservation
          </note>
          <note>
            10 där denna fråga tas upp.
          </note>
          <note>
            Det är viktigt för alla berörda att få denna del av sin historia
            erkänd. Annars är det mycket svårt att gå vidare från den sorgeprocess
            många är inne i till den läkningsprocess de behöver. Där har vi
            som riksdagsledamöter ett ansvar. Vi får inte förtränga att folkmord
            sätter outplånliga ärr i ett drabbat folks själ.
          </note>
          <note>
            Vi ställs nu i riksdagen inför att erkänna det folkmord, Seyfo,
            som begicks 1915-1919 mot armenier, assyrier/syrianer och kaldéer.
            Dagens debatt visar tydligt varför det inte har gått att få en
            majoritet för detta i utskottet.
          </note>
          <note>
            Fru talman! I vår reservation nr 6 tas frågan om prenatal könsdiskriminering
            upp. Att den frågan över huvud taget behöver tas upp är ett tydligt
            bevis på bristande respekt för allas lika värde.
          </note>
          <note>
            Kvinnor i alla åldrar diskrimineras på ett otal olika sätt över
            hela världen. Ett av de mest utstuderade sätten är s.k. prenatal
            könsdiskriminering, dvs. selektiv abort. Speciellt i Asien har
            andelen kvinnor i förhållande till män sjunkit drastiskt de senaste
            årtiondena.
          </note>
          <note>
            Vi anser att det finns all anledning för Sverige som ett föregångsland
            i arbetet för demokrati och mänskliga rättigheter att målinriktat
            arbeta för att frågan om prenatal könsdiskriminering behandlas
            seriöst i FN. Vårt tal om allas lika värde blir inte trovärdigt
            om vi inte i alla sammanhang där det krävs och är möjligt står
            upp för att alla har samma värde.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 21 mars.)
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2001/02:106 Konvention om social trygghet mellan
          </note>
          <note>
            Sverige och Kanada
          </note>
          <note>
            2001/02:113 Fortsatt giltighet av lagen om försöksverksamhet
            avseende medverkan av Konsumentombudsmannen i vissa tvister
          </note>
          <note>
            2001/02:119 Vissa socialförsäkringsfrågor m.m.
          </note>
          <note>
            2001/02:122 Åtgärder mot kommunalt domstolstrots
          </note>
          <note>
            2001/02:130 Fordonslag, m.m.
          </note>
          <note>
            2001/02:135 Sveriges antagande av rambeslut om bekämpande av
            terrorism
          </note>
          <note>
            2001/02:137 Handel med skogsfrö och skogsplantor
          </note>
          <note>
            2001/02:138 Utökad resegaranti för konsumenter
          </note>
          <note>
            2001/02:144 Lag om behandling av personuppgifter i den arbetsmarknadspolitiska
            verksamheten
          </note>
          <note>
            2001/02:161 Rekryteringsbidrag vid vuxenstudier
          </note>
          <note>
            2001/02:163 Administrationen av specialistkompetenskurser under
            läkarnas vidareutbildning
          </note>
          <note>
            2001/02:164 Socialförsäkringsförmåner vid institutionsvistelse
            på statens bekostnad
          </note>
          <note>
            Skrivelse
          </note>
          <note>
            2001/02:129 Integrationspolitik för 2000-talet
          </note>
          <note>
            Förslag
          </note>
          <note>
            2001/02:RR17 Riksdagens revisorers förslag angående internationella
            freds- och hjälpinsatser
          </note>
          <note>
            Redogörelse
          </note>
          <note>
            2001/02:NR1 Nordiska rådets svenska delegations berättelse angående
            verksamheten under år 2001
          </note>
          <note>
            Motioner med anledning av prop. 2001/02:96 En förstärkt
          </note>
          <note>
            Barnombudsman
          </note>
          <note>
            2001/02:So44 av Chatrine Pålsson m.fl. (kd)
          </note>
          <note>
            med anledning av prop. 2001/02:132 Direktivet om sena betalningar
          </note>
          <note>
            2001/02:L15 av Christel Anderberg m.fl. (m)
          </note>
          <note>
            med anledning av förs. 2001/02:RR15 Riksdagens revisorers förslag
            angående myndigheten Regeringskansliet
          </note>
          <note>
            2001/02:K83 av Helena Bargholtz m.fl. (fp)
          </note>
          <note>
            2001/02:K84 av Ingvar Svensson m.fl. (kd)
          </note>
          <note>
            med anledning av förs. 2001/02:RR16 Riksdagens revisorers förslag
            angående uppehållstillstånd för asylsökande
          </note>
          <note>
            2001/02:Sf23 av Per Bill m.fl. (m)
          </note>
          <note>
            Kulturutskottets betänkanden
          </note>
          <note>
            2001/02:KrU10 Film
          </note>
          <note>
            2001/02:KrU11 Radio- och TV-frågor
          </note>
          <note>
            2001/02:KrU12 Arkiv
          </note>
          <note>
            2001/02:KrU13 Bibliotek, litteratur, kulturtidskrifter och språk
          </note>
          <note>
            2001/02:KrU14 Museer och utställningar
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 mars
          </note>
          <note>
            2001/02:327 av Kenneth Lantz (kd) till statsrådet Leif
          </note>
          <note>
            Pagrotsky
          </note>
          <note>
            Trafiken över Öresund
          </note>
          <note>
            2001/02:328 av Maud Ekendahl (m) till utrikesminister Anna Lindh
          </note>
          <note>
            Ängelholms flygplats
          </note>
          <note>
            2001/02:329 av Sven-Erik Sjöstrand (v) till statsrådet
          </note>
          <note>
            Jan O Karlsson
          </note>
          <note>
            Asylrätten efter den 11 september
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 2 april.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 mars
          </note>
          <note>
            2001/02:920 av Rolf Gunnarsson (m) till näringsminister Björn
            Rosengren
          </note>
          <note>
            Väganslag till Dalarnas län
          </note>
          <note>
            2001/02:921 av Ewa Larsson (mp) till näringsminister Björn Rosengren
          </note>
          <note>
            Alternativa förslag vid infrastruktursatsningar
          </note>
          <note>
            2001/02:922 av Göte Jonsson (m) till statsrådet Ulrica Messing
          </note>
          <note>
            Svenska Spel AB
          </note>
          <note>
            2001/02:923 av Carl Fredrik Graf (m) till finansminister Bosse
            Ringholm
          </note>
          <note>
            Pomperipossaskatten drabbar entreprenörer
          </note>
          <note>
            2001/02:924 av Sonja Fransson (s) till justitieminister Thomas
            Bodström
          </note>
          <note>
            Offentlig kränkning i media
          </note>
          <note>
            2001/02:925 av Caroline Hagström (kd) till statsminister Göran
            Persson
          </note>
          <note>
            Landsbygdsutvecklingen
          </note>
          <note>
            2001/02:926 av Catharina Hagen (m) till finansminister Bosse
            Ringholm
          </note>
          <note>
            Näringsbetingade andelar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 2 april.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 20 mars
          </note>
          <note>
            2001/02:870 av Cristina Husmark Pehrsson (m) till utbildningsminister
            Thomas Östros
          </note>
          <note>
            Hinder för att planera skolverksamhet
          </note>
          <note>
            2001/02:871 av Mikael Oscarsson (kd) till näringsminister Björn
            Rosengren
          </note>
          <note>
            Vägskyltning i Norduppland
          </note>
          <note>
            2001/02:872 av Åsa Torstensson (c) till näringsminister Björn
            Rosengren
          </note>
          <note>
            Telias avveckling av Tanum Teleport
          </note>
          <note>
            2001/02:873 av Maria Larsson (kd) till näringsminister Björn
            Rosengren
          </note>
          <note>
            Infrastruktursatsningar i Gislaved
          </note>
          <note>
            2001/02:876 av Christina Nenes (s) till statsrådet
          </note>
          <note>
            Britta Lejon
          </note>
          <note>
            Privatanställdas yttrandefrihet
          </note>
          <note>
            2001/02:877 av Magnus Jacobsson (kd) till statsrådet
          </note>
          <note>
            Lena Sommestad
          </note>
          <note>
            Säljakten
          </note>
          <note>
            2001/02:879 av Elizabeth Nyström (m) till utbildningsminister
            Thomas Östros
          </note>
          <note>
            Inackorderingsbidrag
          </note>
          <note>
            2001/02:881 av Lena Ek (c) till försvarsminister
          </note>
          <note>
            Björn von Sydow
          </note>
          <note>
            Övervakningen av svenska Östersjökusten
          </note>
          <note>
            2001/02:882 av Ewa Thalén Finné (m) till statsrådet
          </note>
          <note>
            Lena Sommestad
          </note>
          <note>
            Energipolitiken
          </note>
          <note>
            2001/02:885 av Lilian Virgin (s) till näringsminister
          </note>
          <note>
            Björn Rosengren
          </note>
          <note>
            Omställningsarbetet på Gotland
          </note>
          <note>
            2001/02:886 av Anita Sidén (m) till utbildningsminister Thomas
            Östros
          </note>
          <note>
            CSN
          </note>
          <note>
            2001/02:887 av Göran Norlander (s) till utbildningsminister Thomas
            Östros
          </note>
          <note>
            Tidsbegränsade möjligheter till studier
          </note>
          <note>
            2001/02:888 av Birgitta Ahlqvist (s) till utbildningsminister
            Thomas Östros
          </note>
          <note>
            Studiemedelssystemet
          </note>
          <note>
            2001/02:889 av Marie Engström (v) till statsrådet
          </note>
          <note>
            Britta Lejon
          </note>
          <note>
            Fritidspolitiker
          </note>
          <note>
            2001/02:892 av Roy Hansson (m) till jordbruksminister Margareta
            Winberg
          </note>
          <note>
            Utbetalning av EU-stöd
          </note>
          <note>
            2001/02:893 av Sten Tolgfors (m) till utbildningsminister Thomas
            Östros
          </note>
          <note>
            Ekeskolans fasta skoldel
          </note>
          <note>
            2001/02:894 av Yvonne Andersson (kd) till utbildningsminister
            Thomas Östros
          </note>
          <note>
            Förskoleplikt
          </note>
          <note>
            2001/02:895 av Erling Wälivaara (kd) till utbildningsminister
            Thomas Östros
          </note>
          <note>
            Fristående förskolor
          </note>
          <note>
            2001/02:896 av Erling Wälivaara (kd) till utbildningsminister
            Thomas Östros
          </note>
          <note>
            Mobbningsrisker på fritidshem
          </note>
          <note>
            2001/02:898 av Inger Davidson (kd) till utbildningsminister Thomas
            Östros
          </note>
          <note>
            Förskolan
          </note>
          <note>
            2001/02:899 av Gunilla Tjernberg (kd) till utbildningsminister
            Thomas Östros
          </note>
          <note>
            Maxtaxan och ökande kontrollsystem
          </note>
          <note>
            2001/02:900 av Gunilla Tjernberg (kd) till utbildningsminister
            Thomas Östros
          </note>
          <note>
            Familjedaghemmens framtid
          </note>
          <note>
            2001/02:901 av Yvonne Andersson (kd) till utbildningsminister
            Thomas Östros
          </note>
          <note>
            Maxtaxa och familjeekonomi
          </note>
          <note>
            2001/02:902 av Yvonne Andersson (kd) till utbildningsminister
            Thomas Östros
          </note>
          <note>
            Föräldrars tid med förskolebarn
          </note>
          <note>
            2001/02:904 av Lena Ek (c) till jordbruksminister
          </note>
          <note>
            Margareta Winberg
          </note>
          <note>
            Ålen
          </note>
          <note>
            2001/02:905 av Anne Ludvigsson (s) till statsrådet
          </note>
          <note>
            Ulrica Messing
          </note>
          <note>
            Träförädling och träindustrins utveckling i Sverige
          </note>
          <note>
            2001/02:907 av Lars Björkman (m) till finansminister
          </note>
          <note>
            Bosse Ringholm
          </note>
          <note>
            Finansiering av moms
          </note>
          <note>
            Svaren redovisas i bilaga som fogas till riksdagens snabbprotokoll
            tisdag den 2 april.
          </note>
          <note>
            20 § Kammaren åtskildes kl. 22.33.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 7 § anf. 39 (delvis), av tredje vice talmannen därefter
            t.o.m. anf. 86 (delvis), av andre vice talmannen därefter t.o.m.
            9 § anf. 128
          </note>
          <note>
            (delvis), av talmannen därefter till ajourneringen kl. 16.52,
            av förste vice talmannen till ajourneringen kl. 17.48
          </note>
          <note>
            av tredje vice talmannen därefter t.o.m. 15 § anf. 214
          </note>
          <note>
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
