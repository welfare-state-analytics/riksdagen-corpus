<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--12</head>
          <docDate when="2001-10-16">2001-10-16</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Avsägelse
          </note>
          <note>
            Andre vice talmannen anmälde att Birger Schlaug
          </note>
          <note>
            (mp) anhållit om att bli entledigad från uppdraget som ledamot
            av riksdagen fr.o.m. den 17 oktober.
          </note>
          <note>
            Kammaren biföll denna anhållan.
          </note>
          <note>
            2 § Meddelande om frågestund
          </note>
          <note>
            Andre vice talmannen meddelade att vid frågestunden torsdagen
            den 18 oktober kl. 14.00 skulle följande statsråd närvara:
          </note>
          <note>
            Kulturminister Marita Ulvskog, statsrådet Maj-
          </note>
          <note>
            Inger Klingvall, socialminister Lars Engqvist, miljöminister
            Kjell Larsson och statsrådet Britta Lejon.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2001/02:16
          </note>
          <note>
            Till riksdagen
          </note>
          <note>
            Interpellation 2001/02:16 av Kenth Högström (s)
          </note>
          <note>
            om radiokommunikationssystem för svenskt räddningsväsende TETRA.
          </note>
          <note>
            Interpellationen kommer att besvaras den
          </note>
          <note>
            23 oktober 2001.
          </note>
          <note>
            Skälet till dröjsmålet är utlandsresa.
          </note>
          <note>
            Stockholm den 9 oktober 2001
          </note>
          <note>
            Näringsdepartementet
          </note>
          <note>
            Mona Sahlin
          </note>
          <note>
            Enligt uppdrag
          </note>
          <note>
            Dag Ekman
          </note>
          <note>
            Expeditionschef
          </note>
          <note>
            Interpellation 2001/02:17
          </note>
          <note>
            Till riksdagen
          </note>
          <note>
            Interpellation 2001/02:17 av Per Westerberg (m)
          </note>
          <note>
            om skyndsam TETRA-upphandling.
          </note>
          <note>
            Interpellationen kommer att besvaras tisdagen den
          </note>
          <note>
            23 oktober 2001.
          </note>
          <note>
            Skälet till dröjsmålet är utlandsresa.
          </note>
          <note>
            Stockholm den 9 oktober 2001
          </note>
          <note>
            Näringsdepartementet
          </note>
          <note>
            Mona Sahlin
          </note>
          <note>
            Enligt uppdrag
          </note>
          <note>
            Dag Ekman
          </note>
          <note>
            Expeditionschef
          </note>
          <note>
            4 § Svar på interpellation 2001/02:3 om Systembolagets sortimentsstyrning
          </note>
          <note type="speaker">
            Anf. 1 Socialminister LARS ENGQVIST (s):
          </note>
          <note>
            Fru talman! Per Bill har frågat mig om vilka åtgärder jag avser
            vidta för att säkerställa de svenska konsumenternas valfrihet
            vad gäller ett brett sortiment av spritdrycker, vin och starköl.
          </note>
          <note>
            Systembolagets sortiment har förändrats kontinuerligt genom åren
            och kommer garanterat att förändras även framöver. Olika dryckessorter
            kommer och försvinner. Kundernas preferenser för olika sorter
            förändras hela tiden. Enligt uppgift från Systembolaget hade bolaget
            1995, då Sverige blev EU-medlem,
          </note>
          <note>
            1 400 märken i sortimentet och hanterade totalt 3 000
          </note>
          <note>
            märken per år. I dag har Systembolaget totalt 5 215
          </note>
          <note>
            artiklar inklusive beställningssortimentet och hanterar totalt
            ca 12 000 artiklar om året. Systembolaget erbjuder ett av världens
            i särklass största sortiment, och det kommer man att göra i fortsättningen
            också.
          </note>
          <note>
            Den förändring som nu genomförs inom bolaget, och som har prövats
            vid ca 150 butiker under det senaste året, innebär en ny modell
            för utveckling av sortimentet som är bättre anpassad till kundernas
            efterfrågan. Syftet är också att förbättra servicen och göra den
            mer lokalt anpassad än tidigare. För att erbjuda ökad service
            tillkommer också kontinuerligt fler självbetjäningsbutiker.
          </note>
          <note>
            Fördelarna med den modell som prövats är enligt bolaget många.
            Tillgången till de mest efterfrågade varorna säkerställs i alla
            butiker. Det blir därmed färre tomma hyllor än tidigare. Sortimentet
            blir tydligare och mer överskådligt för kunderna. Varor som få
            eller ingen köper försvinner. Dessa går dock fortfarande att beställa
            hem utan extra kostnad. Jag har erfarit att bolaget arbetar med
            att förbättra och snabba på denna service. Systemet innebär också
            att kunderna utanför storstäderna får bättre tillgång till bolagets
            nyhetslanseringar. Sortimentet blir i ännu högre grad än tidigare
            baserat på vad kunderna faktiskt handlar.
          </note>
          <note>
            Jag har därför fullt förtroende för bolagets förmåga att säkerställa
            de svenska konsumenternas valfrihet vad gäller ett tillräckligt
            brett sortiment av spritdrycker, vin och starköl samtidigt som
            kunderna ges en god service.
          </note>
          <note type="speaker">
            Anf. 2 PER BILL (m):
          </note>
          <note>
            Fru talman! Systembolaget är ett statligt monopol som har granskats
            av EU och tillåtits att finnas kvar så länge det inte diskriminerar
            något enskilt land eller någon enskild produkt. Bryter Systembolaget
            mot dessa regler riskerar det att bli av med sina privilegier.
          </note>
          <note>
            Sedan granskningen av Systembolaget gjordes har sortimentet tunnats
            ut i enskilda butiker på grund av sortimentsneddragning samt den
            beryktade sortimentsstyrningen som nyligen inletts. Det är två
            åtgärder som syftar till ökad effektivitet och mer vinst till
            staten.
          </note>
          <note>
            På en fri avreglerad marknad är sortimentsneddragning och sortimentsstyrningar
            en naturlig del i arbetet med att hålla god lönsamhet. Försöker
            klädbutiken A att tjäna lite extra pengar på att bara hålla gröna
            strumpor av storlek 48 i lager kommer kunderna förr eller senare
            att söka sig till butiken B, C eller
          </note>
          <note>
            D med fler storlekar och färger i lager. Så fungerar marknadsekonomin.
          </note>
          <note>
            För Systembolagets kunder är situationen en annan eftersom alla
            måste köpa sitt öl, sitt vin och sin sprit på monopolet. Vill
            man köpa en god röd bordeaux i hundrakronorsklassen kommer man
            snart på många orter att vara hänvisad till att köpa något helt
            annat franskt vin eller kanske vin från ett annat land.
          </note>
          <note>
            Något rött bordeauxvin ska inte finnas i Systembolagets basmodul,
            den modul som alla butiker ska ha.
          </note>
          <note>
            Vänta, vänta!, tror jag att Systembolagets ledning skulle säga.
            Om vinet du vill ha inte finns går det alltid bra att beställa
            det. Visserligen tar det några dagar att få hem det, och visserligen
            gör vi allt för att så få som möjligt ska veta att det går att
            beställa hem vin. Men om du absolut propsar på att köpa ditt röda
            bordeauxvin ska vi nog ta hem det på tre fyra dagar eller kanske
            en vecka. Det senare tror jag inte att man säger.
          </note>
          <note>
            Om klädaffären A hade en expedit som talade om för sina kunder
            att om de inte gillade gröna strumpor av storlek 48 gick det naturligtvis
            bra att beställa ur dess förträffliga katalog med 5 215 olika
            strumpsorter skulle säkerligen flertalet kunder skratta expediten
            rakt i ansiktet, gå rakt över gatan och handla strumpor och andra
            kläder från affär B, C eller D. För Systembolagets kunder finns
            igen affär B, C eller D.
          </note>
          <note>
            Till skillnad från många som gillar Systembolaget ser socialministern
            inga problem med sortimentsneddragningen som hos enskilda butiker
            innebär fler hundra artiklar i neddragning. I stället stoltserar
            socialministern med att Systembolagets olika sortiment, inklusive
            beställningssortimentet som importörerna tvingas betala lagerkostnaderna
            för, har 5 215 artiklar. Det går alltid att beställa hem vissa
            produkter om man vill, och någon extra avgift tänker vi inte ta
            ut, säger ministern i interpellationsdebatten.
          </note>
          <note>
            Hur många beställer i dag hem strumpor som inte finns i lager?
            Ganska få eller mycket få, vad tror socialministern? Hur många
            går hem från systembutiken utan en enda flaska vin men i stället
            med ett kvitto på att de har beställt hem den flaska vin som de
            hade hoppats skulle finnas i butiken? Ganska få eller mycket få,
            vad tror socialministern?
          </note>
          <note type="speaker">
            Anf. 3 Socialminister LARS ENGQVIST (s):
          </note>
          <note>
            Fru talman! Det alldeles grundläggande i Systembolagets hantering
            av sitt uppdrag är att vi har den ordningen att Systembolagets
            styrelse och ledning är ansvariga för att leva upp till det avtal
            som har tecknats med staten. Det är naturligtvis inte vare sig
            Per
          </note>
          <note>
            Bills eller min uppgift att bestämma hur det hanterar sina butiker.
            Det får prövas i förhållande till det avtal vi har.
          </note>
          <note>
            Min uppfattning efter att ha informerat mig om den förändring
            som sker är att Systembolaget väl lever upp till det avtal och
            de skyldigheter det har.
          </note>
          <note>
            Sedan kan somliga, som exempelvis Per Bill, egentligen argumentera
            för en annan detaljhandelsordning, dvs. att man släpper monopolet
            och låter detaljhandeln bli fri. Det har emellertid majoriteten
            i Sveriges riksdag sagt nej till av alkoholpolitiska skäl.
          </note>
          <note>
            Om man införde en annan ordning tror jag att man skulle befinna
            sig i en situation där människor kommer in i butiken och konstaterar
            att det vin de vill ha faktiskt inte finns. Då ges beskedet: Nej,
            bäste herr
          </note>
          <note>
            Bill, det här vinet för inte vi, men försök gärna någon annanstans.
            På Systembolaget har jag ändå möjligheten att beställa varor i
            sannolikt världens största sortiment. Utbudet är fantastiskt.
            Om jag har ett specialintresse har jag möjlighet att göra beställningen.
          </note>
          <note>
            Sortimentsstyrningen handlar faktiskt om att i större utsträckning
            få ett sortiment som är anpassat efter kundernas efterfrågan.
            Sortimentsuppbyggnaden sker med anpassning till vilken efterfrågan
            som finns i de enskilda butikerna. Det finns också möjlighet -
          </note>
          <note>
            vilket ska påpekas - för den enskilda butikschefen att utöver
            det sortiment som finns i det s.k. bassortimentet göra ett tillägg
            på 20 %. Har man som chef för butiken aktiva konsumenter som Per
            Bill eller herr
          </note>
          <note>
            Engqvist så kan man ju se till att man faktiskt tillgodoser våra
            önskemål och håller de viner som Bill och
          </note>
          <note>
            Engqvist är speciellt intresserade av.
          </note>
          <note>
            Jag tror alltså att detta är ett effektivt sätt att se till att
            få en kundanpassning av sortimentet och att se till att man sköter
            sitt uppdrag effektivt och har en modern detaljhandel inom Systembolagets
            hägn. Det visar sig också i de undersökningar som Systemet självt
            har gjort när det gäller kundernas attityder till förändringarna
            att kunderna är mycket nöjda. De upplever att de har fått ett
            gott sortiment, att de blir rätt bemötta och att de inte har några
            svårigheter att få de varor som de efterfrågar. Systembolagets
            kunder är alltså nöjda, och det är väl ett gott bevis för att
            förändringen innebär en förbättring i förhållande till nuläget.
          </note>
          <note type="speaker">
            Anf. 4 PER BILL (m):
          </note>
          <note>
            Fru talman! Jag är glad att socialministern ger mig möjlighet
            att erkänna att jag är för en fri marknad. Jag vill väldigt gärna
            se ett system med licensierade butiker där vi kan ha vissa affärer
            som kanske bara specialiserar sig på italienska viner, andra som
            försöker ha ett brett sortiment och vanliga livsmedelsbutiker
            som försöker ha ett sortiment som jag tror i många fall kommer
            att se betydligt bättre ut än den grundmodul som Systembolaget
            nu är på väg att införa.
          </note>
          <note>
            Det som har oroat mig under de senaste veckorna är att många
            av dem som tycker precis som socialministern, nämligen att Systembutikerna
            är det finaste på jorden, nu börjar gå omkring med konspirationsteorier.
            De säger: Man har nog satt dit Anitra Steen därför att hon ska
            sätta fokus på att tjäna så mycket pengar som möjligt. Sortimentsnedragningen
            har man gjort för att EU ska kunna ta bort de privilegierade rättigheter
            som monopolet har, säger de också. Detta skulle då göra att man
            sakta men säkert sågar av sin egen gren.
          </note>
          <note>
            Jag tror inte så ofta på sådana här konspirationsteorier, men
            det vore intressant om socialministern talade om huruvida man
            hoppas att såga av sin egen gren på sikt.
          </note>
          <note>
            Socialministern säger att det nya sortimentet kommer att styras
            av kundens efterfrågan. Möjligen kommer det nya systemet att spegla
            en historisk efterfrågan. Hur ska nya produkter kunna komma in
            i sortimentet ifall man bygger hela sortimentsstyrningen på den
            historiska efterfrågan på ett visst vin? Har man väl kommit in
            i sortimentet så kommer man att ha fantastiska möjligheter att
            hålla sig kvar och tjäna gott med pengar. Om man däremot representerar
            en ny producent som kanske gör ett lite bättre vin från kommunen
            i fråga så kommer man att ha otroliga problem att ta sig in, att
            få kunden att smaka vinet och att slå ut det som redan finns.
            Det kommer alltså att vara ett mycket konserverande system som
            Systembolaget inför.
          </note>
          <note>
            Jag fick inte några svar på mina frågor - vilket jag kanske inte
            heller hade väntat mig. Jag ställer dem därför igen.
          </note>
          <note>
            Låt oss titta på det här med att beställa strumpor och att beställa
            vin. Hur många går verkligen ifrån klädbutiken eller ifrån Systembutiken
            med ett kvitto där det står: Jag har beställt ett par strumpor
            i storlek
          </note>
          <note>
            42. De är beige och av ull? Och hur många tror socialministern
            går ifrån butiken och säger: Jag har beställt en flaska "Château
            Vadå" från 1998? Den kostar 102 kr och kommer från den och den
            delen av
          </note>
          <note>
            Bordeaux. Det vore roligt om vi kunde ha en gissningslek!
          </note>
          <note>
            Det som oroar mig lite extra är att jag inte riktigt tror på
            det här med att man verkligen försöker ge kunden de produkter
            som han eller hon vill ha. Man har nämligen just tagit bort möjligheten
            att beställa via Internet. Det var ett försök som jag tyckte var
            ovanligt kreativt och bra för att komma från Systembolaget. Där
            gjorde man det möjligt för kunden att i förväg gå in och beställa
            det som man ville ha. Man slapp att först gå dig och säga att
            man skulle vilja ha ett par strumpor i storlek 38, sedan gå hem
            och vänta i en vecka och sedan komma tillbaka igen och hämta upp
            dem. Om man verkligen menade allvar med att man ska se till att
            kunden får det som han eller hon önskar - skulle man då inte se
            till att underlätta den här typen av beställning via Internet
            eller på andra sätt?
          </note>
          <note type="speaker">
            Anf. 5 Socialminister LARS ENGQVIST (s):
          </note>
          <note>
            Fru talman! Per Bills idealbild av detaljhandeln för alkohol
            skulle kunna passa för de allra största städerna. Möjligtvis kan
            man tänka sig att man i
          </note>
          <note>
            Stockholm, Göteborg, Malmö och i några städer till har specialbutiker
            som är inriktade på enbart italienska viner, enbart franska viner
            eller något liknande.
          </note>
          <note>
            Men vad vi talar om är att garantera en detaljhandel som fungerar
            över hela landet.
          </note>
          <note>
            Det intressanta med den modell som Systembolaget nu arbetar med
            är att oavsett storleken på butik ska den som besöker butiken
            vara säker på att alltid hitta de mest populära vinerna i alla
            prisklasser. Det gäller 85 röda viner och 74 vita viner. Man ska
            exempelvis hitta sju olika sorters maltwhisky. Man ska också hitta
            mer udda varor, exempelvis veteöl som jag själv aldrig har provat
            men som låter spännande.
          </note>
          <note>
            Det handlar alltså om ett bassortiment som finns i
          </note>
          <note>
            Systembolagets samtliga butiker. Till detta kommer att man kan
            bygga på bassortimentet beroende på den regionala eller lokala
            efterfrågan, dvs. om man vet om att kundkretsen har vissa intressen
            så kan man bygga på sortimentet. Till detta kommer också att chefen
            kan lägga på ytterligare 20 % i förändringar för att anpassa sortimentet
            till kundernas efterfrågan.
          </note>
          <note>
            Jag menar att detta är ett bra sätt att se till att vi har serviceinriktade
            Systembutiker över hela landet.
          </note>
          <note>
            Sedan finns naturligtvis också de som har mycket speciella intressen.
            Man kan ha sett något vin som inte finns tillgängligt, men som
            finns i bassortimentet.
          </note>
          <note>
            Jag kan inte säga hur många som beställer just sådana viner,
            men jag kan däremot berätta att jag själv har gjort det. Det finns
            faktiskt kunder som går till Systembolaget och säger: Vad bra!
            Jag går till Systembolaget, för det här vinet skulle jag vilja
            pröva. Det är nytt och spännande, och jag skulle vilja ta del
            av det.
          </note>
          <note>
            Jag ser till att man tar hem det.
          </note>
          <note>
            Så visst finns det sådana kunder! Jag tror inte att de är många,
            men det finns kunder som har specialintressen. Detta är ett sätt
            att garantera det som är viktigt, nämligen ett effektivt Systembolag
            för att skapa trovärdighet kring monopolet i framtiden.
          </note>
          <note>
            Om man inte hade en styrelse och en företagsledning som ser till
            att man hanterar sitt uppdrag effektivt, kostnadseffektivt och
            serviceinriktat och att man moderniserar företaget så tror jag
            att vi skulle få en situation där många skulle ifrågasätta monopolet.
            Det är viktigt att ledningen för företaget och dess styrelse ser
            till så att vi har ett modernt och effektivt Systembolag för att
            man inte ska såga av den gren man sitter på. Om vi hade ett systembolag
            som upplevdes som gammalmodigt och stelbent och som inte var berett
            att förändras så tror jag att Per Bill och andra skulle hitta
            starka argument för att bryta upp monopolet. Nu får vi ett effektivt
            systembolag som garanterar att vi kan behålla monopolet också
            för lång tid framöver.
          </note>
          <note type="speaker">
            Anf. 6 PER BILL (m):
          </note>
          <note>
            Fru talman! I många länder, framför allt i länder som Sverige
            som inte har någon större egen produktion av vin, är livsmedelsbutikerna
            och specialbutikerna mycket väl utrustade med olika typer av vin.
          </note>
          <note>
            Många av dem säljer också på postorder, runtom i
          </note>
          <note>
            England t.ex.
          </note>
          <note>
            Det skulle naturligtvis vara fullt möjligt i mitt system att
            man köpte vin via postorder och fick hämta ut paketet om man kunde
            visa att man hade den ålder inne som man ska ha.
          </note>
          <note>
            Det är ju likadant i dag. En del av stoltserandet med att man
            når allt och alla beror ju på att man har hundratals ICA-handlare,
            Konsumhandlare och Vivohandlare som hjälper till att se till att
            det finns utlämningsställen till vilka kunderna kan gå in och
            beställa ur systembolagskatalogen.
          </note>
          <note>
            Redan i dag är det ju så att Systembolaget inte håller butik
            på alla de orter där man stoltserar med att man är så fantastiskt
            duktig. Det här är lite grann ett bevis för att det redan i dag
            faktiskt finns hundratals handlare som handskas med alkohol på
            ett mycket bra och klokt sätt.
          </note>
          <note>
            Fru talman! Låt mig avslutningsvis göra en positiv tolkning av
            det socialministern säger, nämligen att
          </note>
          <note>
            Systembolaget ska vara modernt och se till att kunden verkligen
            får de buteljer han eller hon vill ha. Jag tolkar det så att vi
            kommer att få se bättre service när det gäller att beställa via
            Internet eller via fax så att man åtminstone slipper att gå ned
            till butiken två gånger för att få en flaska.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2001/02:4 om subventionerad hemservice
            för pensionärer
          </note>
          <note type="speaker">
            Anf. 7 Socialminister LARS ENGQVIST (s):
          </note>
          <note>
            Fru talman! Kenneth Johansson har frågat mig om jag avser att
            utveckla system med subventionerad hemservice för pensionärer
            och om jag avser att avsätta ekonomiska medel för ändamålet. Interpellationen
            innehåller även en fråga om vilka åtgärder jag i övrigt avser
            att vidta för att möjliggöra för pensionärerna att komplettera
            kommunens hemtjänst.
          </note>
          <note>
            Under 1990-talet har äldreomsorgen och äldrevården genomgått
            stora förändringar vad gäller såväl inriktningen på insatserna
            som innehållet i dessa.
          </note>
          <note>
            Ädelreformen och strukturförändringar inom sjukhusvården har
            tillsammans medfört ett ökat tryck på den öppna vården och kommunernas
            äldreomsorg.
          </note>
          <note>
            Den försämrade ekonomiska situationen i kommunerna under 1990-talet
            har inneburit svårigheter att tillgodose de ökade behov av vård
            och omsorg som dessa förändringar medfört.
          </note>
          <note>
            Andelen äldre som erhåller insatser från kommunernas äldreomsorg
            har minskat under åren 1980-
          </note>
          <note>
            1997. Minskningen var störst bland de yngre pensionärerna, men
            även andelen i gruppen 80 år och äldre har minskat. Under senare
            år har dock andelen äldre som erhåller äldreomsorg i ordinärt
            eller särskilt boende stabiliserats på en nivå på ca 16 %. Såväl
            Socialstyrelsen som länsstyrelserna visar i sina uppföljningar
            att den minskade täckningsgraden till stor del förklaras av att
            kommunerna prioriterar hårdare bland omsorgstagarna. Insatserna
            koncentreras till de allra äldsta och de med störst behov av vård
            och omsorg.
          </note>
          <note>
            Under senare år har det kommit flera rapporter om kommuner som
            tillhandahåller serviceinsatser i såväl ordinärt som särskilt
            boende först efter prövning av den äldres ekonomiska situation.
            Jag har känt stor tveksamhet kring huruvida detta är förenligt
            med socialtjänstlagen samt de principer för äldrepolitiken som
            regeringen redovisade i Nationella handlingsplanen för äldrepolitiken
            år 1998. I handlingsplanen slås fast att vård och omsorg ska vara
            solidariskt finansierad genom skattemedel och att den ska vara
            tillgänglig efter behov och inte efter köpkraft. I socialtjänstpropositionen,
            som regeringen överlämnade till riksdagen i våras, redovisade
            regeringen att den anser att ekonomisk behovsprövning inte får
            förekomma när det gäller prövning av rätten till insatser inom
            kommunernas äldre- och handikappomsorg. Det är den enskildes behov
            av en viss insats som ska prövas och den ekonomiska prövningen
            ska ske vid fastställande av avgifter för de insatser som den
            enskilde beviljats.
          </note>
          <note>
            Riksdagen har vid behandlingen av socialtjänstpropositionen i
            juni ställt sig bakom detta uttalande från regeringen.
          </note>
          <note>
            Även om den ekonomiska situationen för de äldre som grupp har
            förbättrats sedan 1990-talets början finns det fortfarande ett
            förhållandevis stort antal äldre som har mycket begränsade resurser.
            Som exempel kan nämnas att av de äldre som får insatser från kommunernas
            äldreomsorg är det i dag 10-15 %
          </note>
          <note>
            som inte betalar någon avgift, främst på grund av att de har
            för låga inkomster. Av dessa är det många som inte skulle ha möjlighet
            att köpa hushållstjänster, inte ens om de var subventionerade
            till de nivåer som ibland nämns i debatten. Detta skulle i sin
            tur kunna medföra en utveckling som på sikt innebär att serviceinsatser
            inom hemtjänsten enbart utgår till äldre med små ekonomiska resurser.
            Det är också tveksamt om man ska införa subventioner av hushållstjänster
            enbart till gruppen äldre. Mot bakgrund av det redovisade ser
            jag inga skäl till att införa statliga subventioner som gör det
            möjligt för vissa äldre att köpa servicetjänster.
          </note>
          <note type="speaker">
            Anf. 8 KENNETH JOHANSSON (c):
          </note>
          <note>
            Fru talman! Jag får tacka för svaret. De allra flesta av oss
            vill nog kunna bo kvar hemma i vår hembygd så länge det går. Vi
            vill bo kvar i vårt sociala nätverk där vi känner trygghet och
            gemenskap. För många är det livskvalitet på äldre dagar. För att
            klara detta krävs ett varierat och anpassat boende, kanske ett
            småskaligt seniorboende, och olika insatser i hemmet såsom hemtjänst,
            matdistribution, trygghetslarm, sjukvård i hemmet och färdtjänst.
          </note>
          <note>
            En ansträngd ekonomi för kommunerna och ett ökat antal äldre
            har lett till att hemtjänsten har utvecklats från något av en
            allmän hemservice till att kommunerna i första hand begränsar
            sina insatser till de allra nödvändigaste omvårdnadsinsatserna.
            Socialtjänststatistiken visar att utvecklingen fortsätter -
          </note>
          <note>
            färre får hjälp, men de som får hjälp får allt större insatser.
            Begränsningen försvårar för många äldre med välfärdsförluster
            och sänkt livskvalitet som resultat. Många pensionärshushåll som
            inte får hemtjänst har ju ändå behov av service som t.ex. hjälp
            med grundlig städning, tvättning, inköp, promenader, fönsterputsning
            och snöskottning. Det är behov som på något sätt måste tillgodoses
            för att man ska kunna bo kvar hemma.
          </note>
          <note>
            Jag och Centerpartiet har under en följd av år lagt fram förslag
            här i riksdagen om en subventionerad hemservice för pensionärshushåll,
            förtids- och folkpensionärer. Vi har egna idéer om hur det skulle
            kunna fungera, och vi har också under senare tid följt bl.a. Kommunals
            verksamhet i Örebro. Vi upprepar vårt förslag i årets äldremotion
            och anvisar också medel i budgetmotionen för år 2002. Vi vet att
            det finns ett behov. Vi känner stöd för vårt förslag, åtminstone
            utanför riksdagen. Vi ser det som ett viktigt komplement till
            den kommunala behovsprövade hemtjänsten.
          </note>
          <note>
            Med glädje läste jag i Kommunalarbetaren nr 15 i år med anledning
            av Örebroprojektet att vi nu tydligen har fått socialministern
            med på vagnen.
          </note>
          <note>
            Det är ett jättespännande material - både försöksverksamheten
            och förslaget i sig. Det är bra om den hemtjänst som ges i dag
            enligt socialtjänstlagen kan kompletteras. När vi diskuterar utvecklingen
            av äldrepolitiken under våren kommer förslaget helt klart att
            finnas med, säger socialministern.
          </note>
          <note>
            Så bra, tänkte jag. Visst förstår jag att det går lättare för
            ministern att anamma idéerna om de kommer från Kommunal än om
            de kommer från Centerpartiet, men det bjuder vi på, tänkte jag.
          </note>
          <note>
            Mot den här bakgrunden, den positiva inställning som socialministern
            gav sken av i intervjun i Kommunalarbetaren, förstår jag mig inte
            på det svar som socialministern har lämnat här i dag. Jag tror
            att socialministern har tagit med sig fel svar. Här säger han
            precis tvärtom. Vi ska inte satsa på ett system med subventionerad
            hemservice. Inga ekonomiska medel finns anvisade i budgeten. Det
            finns inga idéer om andra sätt att komplettera kommunernas hemtjänst.
          </note>
          <note>
            Jag skulle vilja fråga socialministern om han är totalt felciterad
            i Kommunalarbetaren nr 15 i år. Har socialministern några synpunkter
            på den verksamhet som har bedrivits i projektform? Jag vet att
            det har överlämnats en slutrapport om detta och att det även har
            varit en uppvaktning.
          </note>
          <note type="speaker">
            Anf. 9 Socialminister LARS ENGQVIST (s):
          </note>
          <note>
            Fru talman! Man ska läsa också Kommunalarbetaren med stor försiktighet
            eller i alla fall se helheten.
          </note>
          <note>
            Det intressanta med Kommunals experiment har varit att man har
            utvecklat en försöksverksamhet i syfte att komplettera hemtjänsten.
          </note>
          <note>
            Mitt svar handlar om synen på den kommunala hemtjänsten. Jag
            tycker att det är viktigt att den kommunala hemtjänsten enligt
            de gamla principerna återtar också den hemtjänst som handlar om
            service till de gamla. Alla undersökningar pekar på att det egentligen
            inte har varit någon meningsfull besparing att ta bort den form
            av hemtjänst som har handlat om städning, tvätt, inköp, post-
            och bankärenden och liknande som man kunnat få under några timmar
            i veckan. Det har varit viktigt för många äldre att få den här
            servicen för att kunna bo kvar hemma.
          </note>
          <note>
            Jag menar - och det är rätt viktigt att det också finns stöd
            för detta i alla de beslut riksdagen har fattat
          </note>
          <note>
            - att kommunerna bör återuppta denna hemtjänst. Det är det viktigaste.
            Den ska bedömas efter behovet, inte efter inkomsten, och följa
            socialtjänstlagens principer. Det är i huvudsak på det sättet
            som vi ska återupprätta den form av hemtjänst som har försvunnit
            under
          </note>
          <note>
            80- och 90-talet, och jag menar att kommunerna har skyldighet
            att försöka leva upp till ambitionen att ge stöd också till människor
            som bor hemma.
          </note>
          <note>
            Utöver detta kan man mycket väl resonera om ifall det ska finnas
            en marknad för en annan form av hemtjänst. Men det viktiga är
            att om den ska subventioneras kan det inte ske på socialtjänstlagens
            grund.
          </note>
          <note>
            Den frågan måste prövas i förhållande till allmänt stöd till
            tjänstenäringen eller till vissa hushållsnära tjänster som prövas
            i annat sammanhang.
          </note>
          <note>
            Jag vill alltså skilja mellan socialtjänstens uppdrag och socialtjänstens
            principer, som innebär att man inte gör en inkomstprövning utan
            en behovsprövning. Jag är också mån om att slå vakt om en hemtjänst
            som återupprättar den typ av lättare hemtjänst som fanns under
            80-talet.
          </note>
          <note>
            Vidare är jag intresserad av i vilken mån man ska kunna komplettera
            med hushållsnära tjänster därutöver. Jag är inte alldeles säker
            på att det då ska vara fråga om en subventionering bara för dem
            som är över 80 år, utan man kan diskutera helt andra saker.
          </note>
          <note>
            Men detta är inte mitt ansvarsområde, utan det får diskuteras
            med dem som har ansvar för näringspolitiken och skattepolitiken.
            Det var detta som jag försökte uttrycka i mitt svar till Kommunalarbetaren.
          </note>
          <note type="speaker">
            Anf. 10 KENNETH JOHANSSON (c):
          </note>
          <note>
            Fru talman! Att insatserna ska vara behovsprövade och inte på
            något sätt beroende av hur tjock plånbok man har är vi helt överens
            om. Det som jag har pläderat för och som jag anser att Örebroprojektet
            talar för är ett komplement till socialtjänstlagen för att människor
            ska kunna behålla sitt gamla boende på ålderns höst. Det är detta
            komplement som förs fram min interpellation. Jag har i interpellationen
            också åberopat just Örebroprojektet.
          </note>
          <note>
            Vi i Centerpartiet vill som komplement till socialtjänstlagen
            och socialtjänsten på alla sätt ge möjligheter att hitta varianter
            som ger äldre personer en chans att kunna bo kvar hemma. Det är
            det som vi har redovisat i vårt förslag till subventionerad hemservice
            och som vi avser när vi föreslår 125 miljoner kronor i halvårseffekt
            i nästa års budget. Vi kompletterar detta med andra idéer som
            vi tycker är väldigt viktiga i sammanhanget, nämligen att kommuner
            på alla sätt ska stimuleras till en valfrihet och en mångfald
            i boendet i samverkan med HSB, Riksbyggen, privata seniorboenden
            och småskaliga äldrekooperativ som dyker upp. Detta kan kompletteras
            med viktiga samhälleliga insatser för att möjliggöra att servicen
            finns kvar ute i bygderna. Det kan gälla allt från bank, apotek
            och post till riksfärdtjänst. Dessutom bör man stimulera väntjänst
            och frivilligorganisationer, som ju är jätteviktiga för att man
            ska kunna stanna kvar i det egna boendet.
          </note>
          <note>
            Det är så vi ser på detta. Jag finner att grundidéerna i Kommunals
            försöksverksamhet 80+, där jag för övrigt tycker att man också
            kan diskutera åldersgränser, är värda att ta till vara. Man ser
            det själv som en billig välfärds- och valfrihetsreform. Man räknar
            med att det i landet finns ca 100 000 människor över 80 år som
            inte kan bo kvar hemma, om de inte får kompletterande hjälp. Det
            är viktigt att själv få bestämma vad man vill ha hjälp med och
            likaså med avlastning från make eller maka eller från övriga anhöriga.
            Livskvaliteten förbättras och jämställdheten ökar. Kostnaden föreslås
            fördelad mellan kommun, stat och brukare.
          </note>
          <note>
            Man framhåller helt riktigt att redan vid relativt små effekter
            i form av senareläggning av tyngre och mer kostsam äldreomsorg
            blir reformen i stort sett finansierad. Man vill liksom också
            vi från Centerpartiet se en sådan verksamhet i någon form genomförd
            i full skala över hela landet. Jag tycker, även om det kanske
            ligger på någon annan ministers bord, att det är en viktig sak
            för den samlade regeringen att svara på om den vill komplettera
            den befintliga hemtjänsten med den här typen av verksamhet. Vi
            är helt överens om att för den traditionella och huvudsakliga
            socialtjänsten är det behovet och definitivt inte plånboken som
            ska avgöra.
          </note>
          <note type="speaker">
            Anf. 11 Socialminister LARS ENGQVIST (s):
          </note>
          <note>
            Fru talman! Bara några tankar om vad det är för slags diskussioner
            som vi för. Diskussionen handlar först om vår uppfattning om vad
            socialtjänstlagen faktiskt innebär. I propositionen Avgifter inom
            äldreoch handikappomsorgen, som det ju ska fattas beslut om i
            riksdagen under hösten, redovisar vi ganska utförligt vår syn
            på innehållet i hemtjänstbegreppet.
          </note>
          <note>
            Vi konstaterar i propositionen att i begreppet hemtjänst ingår
            både insatser av servicekaraktär och personlig omvårdnad. Med
            serviceinsatser menar vi t.ex.
          </note>
          <note>
            städning, tvätt, inköp, post- och bankärenden, matlagning och
            matdistribution.
          </note>
          <note>
            Vi påpekar också att det faktiskt inte finns stöd i något beslut
            från vare sig regering eller riksdag för att hemtjänsten inte
            ska omfatta serviceinsatser. Det är ett viktigt påpekande, för
            det är till sist kommunens ambitioner som avgör. Jag tror att
            vi tillsammans kan beklaga att kommunerna tolkade sin ekonomiska
            situation så under 90-talet att de drog ned på just denna del
            av hemtjänsten.
          </note>
          <note>
            Om vi nu har ett ekonomiskt utrymme för att utveckla socialtjänsten
            och stödet till de äldre, tycker jag att man ska se till att kommunerna
            får möjlighet att bygga ut den hemtjänst som är en del av socialtjänsten
            och som inte är inkomstprövad utan behovsprövad.
          </note>
          <note>
            Kommunals försöksverksamhet har visat på bristerna i hemtjänsten,
            och så länge den kommunala hemtjänsten inte kan erbjuda den här
            formen av service växer naturligtvis behovet av att lösa problemen
            på annat sätt. Men om vi ger kommunerna möjlighet att bygga ut
            den kommunala hemtjänsten, får vi en annan situation.
          </note>
          <note>
            Vidare kan man, som Kenneth Johansson och
          </note>
          <note>
            Centern gör, föra ett resonemang om hur de hushållsnära tjänsterna
            ska se ut och i vilken mån det finns behov av att subventionera
            dessa för att göra dem tillgängliga för flera. Det är en spännande
            diskussion, men jag menar att den ska föras åtskild från debatten
            om socialtjänsten.
          </note>
          <note>
            När jag svarade på uppvaktningen sade jag att
          </note>
          <note>
            Kommunals verksamhet naturligtvis ska vara med i debatten och
            att vi ska dra slutsatser av den. Det är inte alldeles säkert
            att man ska dra de slutsatser som dras från Kenneth Johanssons
            eller Kommunals sida.
          </note>
          <note>
            Det är jag inte beredd att göra, men det är viktigt att se till
            att vi får en bättre hemtjänst.
          </note>
          <note type="speaker">
            Anf. 12 KENNETH JOHANSSON (c):
          </note>
          <note>
            Fru talman! Jag tycker att det i den här debatten är en mycket
            stor skillnad mellan vad som framgår av
          </note>
          <note>
            Kommunalarbetarens artikel och den uppfattning som socialministern
            här har redovisat. Jag beklagar det, för jag tror att även om
            vi lyckas med att förstärka kommunernas ekonomi och att återupprätta
            en del uppgifter ute i kommunerna, behöver vi titta på olika sätt
            att komma fram till lösningar. Vi behöver komplettera med nya
            insatser, och vi behöver framför allt vara bejakande när nytänkande
            och nya projekt dyker upp. Jag tycker att det är viktigt.
          </note>
          <note>
            Jag tror att Kommunförbundet och andra aktörer kommer att uppfatta
            det som en nyhet när socialministern säger att det inte finns
            något stöd för kommunerna att dra in på städning, fönsterputsning
            o.d. Men det får väl den efterföljande debatten visa.
          </note>
          <note>
            Jag har sett det som angeläget att lyfta fram att subventionerad
            hemservice kan vara värd att titta på som komplement till övriga
            insatser. Det finns helt klart en efterfrågan på och en marknad
            för den. Vi har år efter år från Centerpartiet lagt fram finansierade
            förslag vilka vi, som jag tidigare sagt, hittills fått lindrigt
            uttryckt ganska begränsat stöd för.
          </note>
          <note>
            Vi kommer att fortsätta med det, och vi vill på alla sätt medverka
            till att vi ska få en livskvalitet och framför allt då livskvalitet
            i det här fallet på äldre dar.
          </note>
          <note>
            6 § Svar på interpellationerna 2001/02:6 och 9
          </note>
          <note>
            om Heby kommun
          </note>
          <note type="speaker">
            Anf. 13 Statsrådet BRITTA LEJON (s):
          </note>
          <note>
            Fru talman! Lennart Hedquist har frågat mig om vilken den bakomliggande
            orsaken var till att regeringen lät Heby kommuns förnyade ansökan
            ligga i två månader utan åtgärd. Han har också frågat mig hur
            regeringen avser att nu leva upp till riksdagens beslut av den
            12 juni i år angående handläggning av
          </note>
          <note>
            Heby kommuns förnyade ansökan om länsbyte, så att positivt beslut
            kan fattas i god tid före den 1 januari
          </note>
          <note>
            2002.
          </note>
          <note>
            Mikael Oscarsson har frågat mig om regeringen avser att tillmötesgå
            Heby kommuns nya ansökan om att övergå från att tillhöra Västmanlands
            län till att tillhöra Uppsala län. Han har också frågat mig om
            jag, i enlighet med riksdagens beslut i juni 2001, skyndsamt avser
            att bereda frågan så att länsbytet kan ske fr.o.m. den 1 januari
            2003.
          </note>
          <note>
            Heby kommuns ansökan inkom till regeringen den 26 juni 2001 och
            överlämnades till Kammarkollegiet den 29 augusti 2001. Yttrandet
            från Kammarkollegiet inkom till regeringen den 17 september
          </note>
          <note>
            2001 och regeringen fattade beslut i ärendet den
          </note>
          <note>
            11 oktober 2001. Den sammanlagda handläggningstiden av ärendet
            kan således inte bedömas som speciellt lång.
          </note>
          <note>
            Riksdagen beslutade i juni 2001, i anledning av en motion, om
            ett tillkännagivande om att regeringen skulle utreda och ta ställning
            till förändringar av indelningslagen. I bostadsutskottets betänkande
            BoU13
          </note>
          <note>
            anges också att genom tillkännagivandet kommer riksdagen otvetydigt
            att ta ställning för att en fråga om indelningsändring ska avgöras
            med betydligt ökad tyngd lagd till den folkliga opinionen. Vidare
            anges att utskottet utgår från att regeringen efter tillkännagivandet
            kommer att avgöra indelningsfrågor i enlighet med riksdagens ställningstagande.
            Utskottet framhåller att så bör bli fallet om Heby kommun förnyar
            sin ansökan. Detta uttalande om Heby kommun ingår alltså formellt
            sett inte i själva det tillkännagivande som riksdagen överlämnade
            till regeringen.
          </note>
          <note>
            Ledamöterna från Socialdemokraterna och Vänsterpartiet reserverade
            sig och menade att det var tveksamt om riksdagen över huvud taget
            bör göra ett uttalande av denna innebörd i ett förvaltningsärende.
          </note>
          <note>
            De hävdade att om motionärerna önskade en ändring, borde denna
            önskan komma till uttryck genom en lagändring eller andra generella
            åtgärder, som är så utformade att de inte i praktiken kommer att
            avse ett fall eller ett enskilt ärende.
          </note>
          <note>
            Regeringen beslutade den 27 september 2001 att i tilläggsdirektiv
            ge Kommundemokratikommittén i uppdrag att se över förutsättningarna
            för och förfarandet vid ändringar i landstings- och kommunindelningen.
            Kommittén ska även överväga om förfarandet vid ändringar i länsindelningen
            bör lagregleras och om regeringen ska ges möjlighet att besluta
            om extra val vid större indelningsändringar. Vidare ska övervägas
            om regeringen, eller den myndighet som regeringen bestämmer, ska
            kunna föranstalta om folkomröstning i sådana områden som berörs
            av en ansökan om indelningsändring. Regeringen har således tillmötesgått
            riksdagens formella begäran om en översyn av indelningslagen.
          </note>
          <note>
            När det gäller regeringens avslagsbeslut i ärendet rörande Heby
            kommun så har regeringen inte funnit att några nya omständigheter
            i sak framförts i ansökan och därför kommit till samma bedömning
            som i april 2001.
          </note>
          <note type="speaker">
            Anf. 14 LENNART HEDQUIST (m):
          </note>
          <note>
            Fru talman! Det känns lite konstigt att stå här i riksdagens
            talarstol efter att man har fått uppläst ett riksdagsbeslut inklusive
            ett beslut från bostadsutskottet beträffande handläggningen av
            ett ärende om länsindelning och landstingsbyte för en kommun och
            motsvarande frågor och hur den förnyade ansökan från Heby kommun
            skulle handläggas, och så säger statsrådet att ingenting nytt
            hade framförts i sak sedan regeringen fattade sitt beslut i april
            2001. Det är alltså så att ett beslut här i parlamentet, riksdagen,
            kan man tydligen totalt strunta i, enligt demokratiministern.
          </note>
          <note>
            Jag tror att många andra har lite andra funderingar om vad demokrati
            och parlamentarism i så fall är.
          </note>
          <note>
            Jag har frågat statsrådet, som jag får tacka för svaret, även
            om svaret är mycket indirekt, hur regeringen avser att leva upp
            till riksdagens beslut. Det blev ju som sagt att man i praktiken
            har struntat i vad bostadsutskottet och riksdagen uttalade beträffande
            handläggningen av den förnyade ansökan från Heby kommun.
          </note>
          <note>
            Jag har också frågat om vilken den bakomliggande orsaken var
            till att Hebys förnyade ansökan låg i två månader utan åtgärd.
            Här säger man att handläggningstiden inte blev så lång, men det
            var ju ingalunda regeringens förtjänst, utan det var tack vare
            att Kammarkollegiet, när man väl efter två månader fick ärendet
            på remiss, svarade så utomordentligt snabbt.
          </note>
          <note>
            Regeringens strategi var uppenbarligen att fördröja ärendet så
            att beslut inte kunde fattas i god tid före
          </note>
          <note>
            1 januari 2002. Det är, tycker jag, upprörande att det statsråd
            som ska svara för god förvaltningspolitik och demokrati förfar
            på det sättet.
          </note>
          <note>
            Men mest uppseendeväckande med det här beslutet är trots allt
            detta: Man har haft en folkomröstning som har givit ett entydigt
            resultat, man har haft ett remissförfarande hos den statliga myndighet
            som har att handlägga ärendet och se till att man beaktar alla
            faktorer och beslutskriterier inför avgörandet och man har haft
            ett uttalande i parlamentet i sakfrågan, och ändå beslutar regeringen
            att gå emot samtliga dessa instanser utan att ange ett hållbart
            skäl för detta.
          </note>
          <note>
            Det skäl som regeringen åberopade i våras var att det här skulle
            kunna skada sjukvården. Men Kammarkollegiet har entydigt visat
            att så är inte fallet. Vi alla som känner till valfrihetsavtalen
            mellan landstingen, och särskilt valfrihetsavtalet mellan Västmanlands
            läns och Uppsala läns landsting, vet ju att det avtalet är särskilt
            förmånligt för länsinvånarna i både Västmanlands och Uppsala län,
            eftersom man också betalar för resor utanför länsgränsen.
          </note>
          <note>
            Därför är min fråga, när nu regeringen har försatt sig i den
            här situationen och har sagt nej: Vilken är den bakomliggande
            orsaken till att man inte kunde bifalla den förnyade ansökan?
          </note>
          <note type="speaker">
            Anf. 15 MIKAEL OSCARSSON (kd):
          </note>
          <note>
            Fru talman! Jag vill börja med att tacka för svaret.
          </note>
          <note>
            Dock är det ju inte det svar som jag hade trott att jag skulle
            få.
          </note>
          <note>
            Jag vill inleda med att repetera händelseförloppet i
          </note>
          <note>
            Hebyfrågan. Frågan om Heby kommuns länstillhörighet har varit
            en stor fråga bland hebyborna under många år. För tre år sedan
            var det så dags för folkomröstningen. En stor del av de röstberättigade
            deltog, närmare bestämt 75 %, en ganska fantastisk siffra egentligen.
            Folkomröstningen gav följande resultat:
          </note>
          <note>
            39,9 % sade nej och 57,7 % sade ja, dvs. en klar majoritet var
            för detta länsbyte. Ett enigt kommunfullmäktige skickade sedan
            ansökan till regeringen om att man vill byta län. Kammarkollegiet,
            som är regeringens egen utredningsinstans i indelningsfrågor,
            utredde saken. När utredningen var klar rekommenderade Kammarkollegiet
            regeringen att bevilja länsbytet. Den noggranna utredningen visade
            att det innebär bestående fördelar för Heby att byta län, och
            utredningen visade också att konsekvenserna för berörda län var
            ringa.
          </note>
          <note>
            Hur kan regeringen ändå motivera sitt avslag med att ett länsbyte
            skulle få svåra konsekvenser för landstinget i Västmanlands län?
            Som jag ser det negligerar regeringen både Kammarkollegiet och
            en väljarmajoritet i Heby kommun till förmån för ett oenigt remissyttrande
            från det socialdemokratiskt styrda landstinget i Västmanlands
            län.
          </note>
          <note>
            Man skyller på att landstinget i Västmanland skulle få väldiga
            kostnader. Men beräkningsunderlaget har aldrig redovisats. Det
            skulle vara välgörande om demokratiminister Britta Lejon redovisade
            beräkningsgrunderna - om hon har tagit del av dem -
          </note>
          <note>
            skriftligen eller muntligen. Det skulle också vara intressant
            för alla hebybor och för oss andra som är engagerade i frågan
            att få veta om hon inte har fått ta del av beräkningsgrunderna.
          </note>
          <note>
            I svaret sade demokratiministern att sedan beslutet fattades
            i våras har det inte hänt någonting som förändrar saken. Jag vill
            bara kort peka på två saker.
          </note>
          <note>
            För det första: I september trädde valfrihetsavtalet i kraft
            i hela riket. Alla svenskar, inklusive hebyborna, har rätt att
            välja vilket landsting som de vill ha vård i. Man har t.o.m. rätt
            att få sina sjukresor betalade.
          </note>
          <note>
            För det andra: I juni gjorde riksdagen ett uttalande om att nästa
            gång som hebyborna och Heby kommun ansöker om att få bli en del
            av Uppsala län bör regeringen säga ja.
          </note>
          <note>
            Då är min fråga: Anser demokratiministern att dessa två omständigheter
            inte har någon betydelse för avgörandet av Hebyfrågan?
          </note>
          <note type="speaker">
            Anf. 16 RIGMOR STENMARK (c):
          </note>
          <note>
            Fru talman! Så var det dags för Hebyfrågan igen.
          </note>
          <note>
            I mina allra bästa stunder trodde jag att regeringen den här
            gången skulle säga ett klart ja till Hebys begäran om att få byta
            län. Vi är många som har arbetat för det, och det var många som
            hoppades. Men, tyvärr, återigen negligerar demokratiministern
            demokratin. Det ska vara folkvälde, och all makt ska utgå från
            folket, eller är det inte så i den socialistiska regeringen som
            vi har i Sverige? Vi anser att vi har en verklig demokrati i vårt
            land, och vi vill slå vakt om den.
          </note>
          <note>
            Demokratiministern får ursäkta, men irritationen är stor hos
            Centerpartiet både över handläggningen och över beslutet. I Hebyärendet
            har folket i en folkomröstning sagt sitt. En klar majoritet vill
            byta län.
          </note>
          <note>
            Det finns inga hinder för det, säger Kammarkollegiet.
          </note>
          <note>
            Jag vill påstå att bostadsutskottet och riksdagen var hyggliga
            i våras när man gav regeringen en chans.
          </note>
          <note>
            Regeringen säger ändå nej. Vad är man rädd för?
          </note>
          <note>
            Vilkas ärenden går man?
          </note>
          <note>
            Fru talman! Egentligen anser jag att den här interpellationsdebatten
            med demokratiministern är utsiktslös när det gäller att få regeringen
            att ändra uppfattning. Dessvärre har Centerpartiet ingen tilltro
            till demokratiministern och regeringen i den här frågan.
          </note>
          <note>
            Det som däremot är intressant är var Moderata samlingspartiet
            står i frågan. Jag har större tilltro till mina borgerliga kolleger
            och större anledning att debattera med dem. Vill moderaterna ställa
            sig bakom mitt och Centerpartiets förslag om att stifta en särskild
            lag för Heby, lex Heby, som går ut på att riksdagen beslutar att
            Heby ska tillhöra Uppsala län?
          </note>
          <note>
            Inför det förra regeringsbeslutet om Hebys länsbyte gav en majoritet
            i bostadsutskottet - Socialdemokraterna och Vänstern var naturligtvis
            inte med, men Miljöpartiet var det - en möjlighet att låta riksdagen
            besluta i ärendet. Vi från Centerpartiet har länge arbetat för
            en ändring i indelningslagen som flyttar beslut om kommun- och
            länsindelningsfrågor från regeringen till riksdagen, till det
            folkvalda parlamentet.
          </note>
          <note>
            Den kompromiss som vi då gjorde var det näst bästa förslaget.
            Men moderaterna sade i det läget blankt nej till en speciallagstiftning.
            Så här i efterhand tror jag att alla inser att det hade varit
            det bästa, för då hade ärendet varit i hamn i dag. Hur är inställningen
            i dag?
          </note>
          <note>
            Jag hoppas innerligt att den debatt som förs i Heby, i vårt hemlän
            Uppsala och här i riksdagen inte är ett spel för galleriet, utan
            att det är allvarligt menat från de partier som önskar att tillmötesgå
            hebyborna.
          </note>
          <note>
            Det är ju det som är viktigt, att folket ute på marknivå får
            säga sitt och att vi visar respekt för det.
          </note>
          <note>
            Vill vi tillsammans i handling visa att vi menar allvar och vill
            också demokratiministern vara med på det tåget?
          </note>
          <note type="speaker">
            Anf. 17 HARALD NORDLUND (fp):
          </note>
          <note>
            Fru talman! Visst ska regeringen kunna fatta ett beslut som avviker
            från ett folkomröstningsresultat.
          </note>
          <note>
            Regeringen har att göra en helhetsbedömning. Men det som är så
            allvarligt med Hebyärendet är att man ska ange skäl när man har
            gjort sin helhetsbedömning, men då pekar man på de skäl som gör
            att det blir dyrare för landstinget i Västmanland utan att gå
            in på dessa skäl och förklara dem. Det finns också andra som säger
            motsatsen. Det är detta som är det allvarliga.
          </note>
          <note>
            På en punkt är jag inte enig med Rigmor Stenmark. Hon tror inte
            att det här tjänar någonting till.
          </note>
          <note>
            Jag tror att efter den här debatten har vi än en gång visat att
            regeringen inte har några skäl.
          </note>
          <note>
            Jag tycker inte om att man antyder att det skulle finnas andra
            hänsyn som har tagits här, hänsyn som har att göra med andra ministrar
            som bor i Västmanland. Men jag tycker att regeringen får skylla
            sig själv när man inte anger skälen till varför man säger nej.
          </note>
          <note>
            Då får man räkna med att den här typen av antydningar görs i
            debatten.
          </note>
          <note>
            Fru talman! Jag vill nu veta av ministern: Vilka är skälen?
          </note>
          <note type="speaker">
            Anf. 18 HELENA HILLAR ROSEN-QVIST (mp):
          </note>
          <note>
            Fru talman! Om det är någon som har haft tålamod i det här ärendet
            är det väl jag. Jag måtte vara blåögd som är så pass ny i rikspolitiken.
            Det har bedrivits ett utredningsarbete om hur den kommunala demokratin
            ska fördjupas och förankras. Folk ska ha möjlighet att säga sitt.
            Både socialdemokrater och miljöpartister har varit väldigt engagerade
            i detta arbete.
          </note>
          <note>
            Därför var det med väldigt stor besvikelse som vi mottog beskedet
            förra veckan om att det trots att det föreligger nya omständigheter
            för en ny bedömning får Heby nej på sin ansökan som i sann demokratisk
            ordning har förankrats i en folkomröstning och i fullmäktigebeslut.
            Det är ju inte som i en del andra ärenden, att det har varit lokala
            opinioner som har ansökt om att få bilda egna kommuner. Detta
            är verkligen genomarbetat. I det här läget har mitt tålamod trutit.
          </note>
          <note>
            Miljöpartiets förhoppning från början var att tiden skulle tala
            för ett positivt beslut när det gäller Hebys ansökan och att man
            skulle ta hänsyn till folkomröstningen. För mig var det fullkomligt
            självklart, Britta
          </note>
          <note>
            Lejon, att dessa bedömningar skulle vägas in och ha ett avgörande
            inflytande. Jag tycker faktiskt att ett folkomröstningsresultat
            av det slaget som Heby har presterat ska vara avgörande. Det finns
            ingen anledning för någon, vare sig i riksdagen eller i någon
            annan instans, att ha någon annan åsikt i frågan.
          </note>
          <note>
            Man säger i avslagsbeslutet att det inte har tillkommit någonting
            nytt, och det säger tyvärr också
          </note>
          <note>
            Kammarkollegiet. Men det som har tillkommit är ju bostadsutskottets
            betänkande nr 13, och det är hur tydligt som helst.
          </note>
          <note>
            Jag tar tacksamt emot svaret att regeringen har tillmötesgått
            riksdagens formella begäran om en översyn av indelningslagen och
            att man tänker se över hur folkomröstningsinstitutet ska användas
            i fortsättningen. Det är jättebra. Men vinken från oss i riksdagen
            och från bostadsutskottet, som tog initiativet, var att det faktiskt
            finns anledning att föregripa den nya, förmodligen långa utredningen
            just på den här punkten därför att man är så pass klar i Heby
            om vad man vill.
          </note>
          <note>
            Jag trodde också ett tag på utsagorna om att det skulle vara
            så förskräckligt dyrbart för Västmanlands läns landsting att bli
            av med Heby, att Heby var en riktig guldgruva för landstinget,
            men det har kanske visat sig att det inte är så. För övrigt har
            man alltså efter 1 juli i år den möjlighet som flera har påtalat
            här före mig, att ha ett avtal som innebär att man fritt kan avgöra
            var man vill ha sin sjukvård. Då faller hela det ekonomiska argumentet.
            Man kommer förmodligen efter en tid att se att det blir något
            slags nollsummespel för Västmanlands läns landsting. Jag vet inte
            hur de här avtalen ser ut, men det vet ju ni som har reglerna
            precis klart för er. Det sista argumentet har alltså fallit i
            frågan. Nu måste bostadsutskottet ta ett initiativ igen.
          </note>
          <note type="speaker">
            Anf. 19 PER BILL (m):
          </note>
          <note>
            Fru talman! Redan före valet 1998 motionerade jag ett par gånger
            om att det som hebyborna kommer fram till ska vi i riksdagen följa,
            dvs. att vi ska följa folkomröstningsresultatet.
          </note>
          <note>
            Sedan genomfördes då folkomröstningen, och en tydlig majoritet
            sade ja till att byta län. Dessutom tillsattes det en demokratiminister,
            och stora resurser satsades på att se till att öka intresset för
            demokrati och för att se till att fler går och röstar. Projekt
            startades, stora pengar satsades för att öka tilltron till demokratin.
          </note>
          <note>
            Vi var då väldigt många som sedan blev förvånade när vi trots
            detta såg att 58 % av länsborna i Heby tydligen tyckte fel. De
            hade röstat på ett sätt som socialdemokraterna inte gillade, och
            därför underkände man det tydliga utfallet i folkomröstningen.
          </note>
          <note>
            Tror demokratiministern att de känner större tilltro till demokrati
            i allmänhet i dag? Tror demokratiministern att de känner särskilt
            ökat förtroende för ökad lokaldemokrati? Nej, det gör de knappast.
            Jag tror snarare att det ökar på politikerföraktet och att det
            just ger känslan av att oavsett om vi kommer fram till ett ja
            eller ett nej, kommer ändå patronen på
          </note>
          <note>
            Harpsund att bestämma. Vad vi som vanliga enskilda medborgare
            tycker blir inte viktigt.
          </note>
          <note>
            Känns det ändå inte en aning konstigt att vara demokratiminister
            och sitta här med ett så tydligt folkomröstningsresultat och att
            dessutom delta i en debatt där ministern ju tydligt kan se att
            det finns en majoritet i riksdagen som inte tycker som ministern,
            som vill att folkviljan ska få råda? Känns det inte en aning konstigt
            att gå hand i hand med kommunisterna och göra allt man kan för
            att folkets vilja inte ska få styra?
          </note>
          <note type="speaker">
            Anf. 20 Statsrådet BRITTA LEJON (s):
          </note>
          <note>
            Fru talman! Det var många olika propåer och en del mer högljudda
            än andra. Jag ska försöka att hinna med att bemöta de flesta.
          </note>
          <note>
            Det låter, när jag lyssnar på er, som om regeringen inte har
            argumenterat i sak för varför vi fattade beslutet om Hebys ansökan
            i april. Jag känner en stark lust att läsa upp det ovanligt långa
            och innehållsrika regeringsbeslut som regeringen fattade i april,
            där vi faktiskt går igenom argumenten för vårt ställningstagande.
          </note>
          <note>
            Den här interpellationsdebatten skulle egentligen ha handlat
            om handläggningstider och om en begäran att Heby skulle överföras
            till Uppsala. Men ni tar upp ett antal aspekter, bl.a. på själva
            sakfrågan, som jag gör att jag utan att fördjupa mig i den vill
            klargöra lite grann av argumenteringen för regeringens ställningstagande,
            även om det är något som jag tycker inte skulle behövas. Den som
            är läskunnig skulle kunna läsa det som står i regeringsbeslutet.
          </note>
          <note>
            I regeringsbeslutet står det att regeringen ser att det finns
            en stor opinion i Heby för att tillhöra Uppsala. Det har varit
            ett tungt vägande argument för att tillmötesgå Heby kommuns ansökan,
            självklart.
          </note>
          <note>
            I regeringsbeslutet finns också hänvisningen till det remissvar
            som Västmanlands läns landsting kom in med efter det att Kammarkollegiet
            hade utrett själva frågan. Där motsätter sig Västmanlands läns
            landsting Heby kommuns ansökan och säger att Sala lasarett i så
            fall skulle tvingas att läggas ned på grund av ett försvagat underlag.
          </note>
          <note>
            Jag vill klargöra att vid tiden för detta beslut, i april, fanns
            det konstruktioner, åtminstone på vissa områden, som gjorde att
            hebyborna redan då hade möjligheter att välja en del sjukvård
            fritt över länsgränserna. I sak innebär alltså inte det avtal
            som har tillkommit efter april så genomgripande förändringar av
            förutsättningarna jämfört med i april.
          </note>
          <note>
            I regeringsbeslutet i april upprepar vi också
          </note>
          <note>
            Kammarkollegiets bedömning, att en ändrad landstingsindelning
            skulle kunna innebära fördelar från näringsgeografisk synpunkt.
            Men vi säger också i regeringsbeslutet att mot detta måste vägas
            risken för att Sala lasarett läggs ned. Det är ett faktum att
            folkopinionen är splittrad geografiskt enligt samma gamla gräns
            som en gång utgjorde olika kommungränser.
          </note>
          <note>
            Det finns en identitet i den del av Heby som är riktad mot Uppsala
            att tillhöra Uppsala, medan det finns en annan identitet i den
            del av Heby som vetter mot
          </note>
          <note>
            Västmanland att tillhöra Västmanland. Vi säger också att detta
            förhållande skulle kunna tyda på att det kanske är andra åtgärder
            som egentligen skulle vara mer lämpliga i det här sammanhanget.
          </note>
          <note>
            Vad som är viktigt att hålla i minnet när det gäller frågor om
            alla sorters gränsdragningar, också sådana, som i det här fallet,
            som gäller rikets uppdelning i kommuner, län och landsting är
            att gränser aldrig är perfekta; det finns alltid saker som blir
            mindre lyckliga. Och det finns ett befogat behov av att ha en
            hög tröskel när det gäller att ändra på gränser.
          </note>
          <note>
            Jag ser att min talartid har gått ut, så jag återkommer. Jag
            har bara hunnit till början av vad jag ville säga.
          </note>
          <note type="speaker">
            Anf. 21 LENNART HEDQUIST (m):
          </note>
          <note>
            Fru talman! Jag förstår att statsrådet med hänsyn till att vi
            är många debattörer här hamnar lite i tidstrångmål.
          </note>
          <note>
            Låt mig ta upp ett par saker. Den utredare som
          </note>
          <note>
            Kammarkollegiet anlitade, som finns på Kommunförbundet, för att
            göra den här omfattande utredningen blev det året utsedd till
            landets bästa kommunutredare. Han hade verkligen penetrerat samtliga
            de beslutkriterier som skulle kunna vara beaktansvärda i det här
            ärendet. Att regeringen då gör en helt annan bedömning får anses
            vara mycket anmärkningsvärt i och med att man lyfter upp argument
            som inte är relevanta i sammanhanget. Frågan om Sala lasaretts
            framtid avgörs av i vilken utsträckning medborgarna i
          </note>
          <note>
            Sala och t.ex. Heby kommun söker sig till det lasarettet.
          </note>
          <note>
            Oavsett om Heby ingår i Västmanlands läns landsting eller Uppsala
            läns landsting så blir underlaget för Sala lasarett exakt detsamma.
            Men detta har uppenbarligen regeringen inte begripit.
          </note>
          <note>
            Statsrådet Lejon var i Uppsala på något jubileum för ett par
            veckor sedan. Jag trodde att det mycket stora antal framstående
            socialdemokrater som då hade tillfälle att tala med henne borde
            ha kunnat tala regeringen till rätta. De har sedan skrivit en
            insändare i
          </note>
          <note>
            Upsala Nya Tidning i lördags. Det är Hans Alsén, tidigare arbetardistriktets
            ordförande, riksdagsledamot, KF-ordförande m.m., och Erik Nilsson,
            tidigare
          </note>
          <note>
            HSB-direktör och kommunfullmäktiges ordförande.
          </note>
          <note>
            De beskriver vad som har förekommit och avslutar sedan insändaren
            med att säga: Mot bakgrund av vad som ovan nämnts ter sig regeringsbeslutet
            som obegripligt. Alla skäl talade för ett bifall till framställan
            om länsbyte.
          </note>
          <note>
            Det är därför som det är så uppseendeväckande att statsrådet
            nu läser från ett regeringsbeslut som är underkänt av alla som
            har gått igenom det hela ur saklig synpunkt.
          </note>
          <note>
            När regeringen också försätter sig i den situationen att man
            har en riksdagsmajoritet mot sig i den här frågan tycker jag att
            man har gått över gränsen. Det är ett så exempellöst agerande
            att det nu, mot bakgrund av de oklarheter som också finns i fråga
            om lagstiftningen beträffande länsindelning och länsbyte, ter
            sig naturligt för riksdagen att gå in med ett initiativ som bostadsutskottet
            får ta ställning till. I så fall handlar det om att i lag föreskriva
            att Heby kommun tillhör
          </note>
          <note>
            Uppsala län och Uppsala läns landsting.
          </note>
          <note>
            Min fråga, som samtidigt är ett svar till Rigmor
          </note>
          <note>
            Stenmark, är: Tycker regeringen att den genom sitt agerande är
            ansvarig för att riksdagen måste inskrida på detta extraordinära
            sätt? Det är ju regeringen som genom sin handläggning av det här
            ärendet har orsakat att riksdagen måste gå in med en speciallag
            i ett egentligen väldigt litet ärende för att se till att demokratin
            och parlamentarismen fungerar i det här landet.
          </note>
          <note type="speaker">
            Anf. 22 MIKAEL OSCARSSON (kd):
          </note>
          <note>
            Fru talman! Jag får tacka för svaret igen. Jag noterar att jag
            inte får svar på de frågor som jag har ställt.
          </note>
          <note>
            Det gäller exempelvis hur den beräkning är gjord som kommer fram
            till de här enorma kostnaderna. Det skulle vara väldigt intressant
            att få reda på det. Kammarkollegiet har haft samma siffror att
            utgå från, och de har inte alls kommit fram till att det skulle
            bli de här kostnaderna. Det skulle vara intressant att få reda
            på det.
          </note>
          <note>
            För mig är ändå demokratiaspekten det allra viktigaste i det
            här. Vilka signaler sänder hanteringen av den här frågan ut till
            hebyborna och till vanligt folk?
          </note>
          <note>
            Här har man använt de demokratiska metoderna. Det har varit studiecirklar.
            Man har engagerat sig, arbetat och stått i. Nu säger många hebybor
            helt öppet: Vad tjänar det till att rösta? Regeringen struntar
            ändå i det.
          </note>
          <note>
            Den frågan tycker jag att demokratiministern särskilt bör ställa
            sig.
          </note>
          <note>
            När Heby kommunfullmäktige, Svenska kommunförbundet, Kammarkollegiet
            och majoriteten i riksdagen går på samma linje som folket i Heby
            och regeringen ändå väljer att inte tillåta detta, då måste man
            fråga sig vilka skäl det egentligen är som ligger bakom regeringens
            nej och, som jag ser det, deras ovilja gentemot hebyborna.
          </note>
          <note>
            Jag tycker att regeringens beslut är tragiskt, och jag förstår
            inte hur en demokratiminister kan stå bakom detta.
          </note>
          <note type="speaker">
            Anf. 23 RIGMOR STENMARK (c):
          </note>
          <note>
            Fru talman! Vad är demokratin, och hur ska vi förtroendevalda
            här i riksdagen förvalta den? Den frågan tycker jag att vi bör
            debattera ingående, kanske en annan gång, efter dagens interpellationsdebatt.
          </note>
          <note>
            Vi har haft en demokratiutredning. Den pågår. Man diskuterar
            det kommunala självstyret samt inte minst hur de enskilda människorna
            ska få en möjlighet att gör sina röster hörda. Vilken respekt
            visar vi? Vilka vill delta i en folkomröstning om inte de förtroendevalda
            tar till sig slutresultatet av den? Hur ska vi få fler människor,
            både ungdomar och äldre, att aktivera sig i olika samhällsfrågor
            om vi inte visar respekt och om vi inte har en regering som visar
            respekt?
          </note>
          <note>
            Misstron mot oss politiker är också något som det talas om, och
            den går ju inte att ta miste på. Hur ska vi lyckas få upprättelse?
            Jag hade trott att när vi fick en demokratiminister, med den uttryckliga
            benämningen, skulle vi också få en vitalisering på det här området.
            Tyvärr har vi inte fått det. Borde det inte vara alldeles självklart
            att demokratiministern går före och visar vägen? Ombud för folket
            på högsta nivå - det är ju det man är. Det är inte något annat.
            Vi måste ändå ha ett krav på att ha föredömen. Det känns trist
            att behöva säga det, men de signaler som ministern nu för ut i
            dagens samhälle, med ett beslut i bagaget om att man säger till
            en majoritet i folkomröstning, för inte demokratin framåt.
          </note>
          <note>
            Dessbättre kan jag ana att det finns en majoritet i riksdagen
            som har sett att Heby kommun har en naturlig tillhörighet till
            Uppsala län. Länsgränser har ju ändrats förr. Mänskliga gränser
            är inte svåra att ändra på även om man har en demokratiminister
            emot sig.
          </note>
          <note>
            Jag hyser därför fortfarande en förhoppning om att vi i Uppsala
            län ska få hälsa Heby kommun välkomna till det län som de själva
            vill tillhöra.
          </note>
          <note type="speaker">
            Anf. 24 HARALD NORDLUND (fp):
          </note>
          <note>
            Fru talman! Kanske förståelsen för att man avviker från folkomröstningsresultatet
            skulle vara större om hebyborna fick höra starka skäl för det.
            Då säger statsrådet att i regeringsbeslutet är en mängd skäl uppräknade.
            Två av dem upprepades av statsrådet för en stund sedan. Det första
            är konsekvenserna för sjukvården. Jag har tillsammans med meddebattörerna
            här hänvisat till yttranden från annat håll och visat att de invändningarna
            inte äger någon relevans längre.
          </note>
          <note>
            Det andra är ett märkligt argument. Om jag förstod statsrådet
            rätt har regeringen tagit hänsyn till att det inom Heby kommun
            finns delar som avviker från slutresultatet i folkomröstningen
            och att det på något sätt skulle få väga tyngre än folkomröstningsresultatet
            som helhet. Det framstår som oerhört märkligt. Jag ser fram emot
            uppräkningen av ytterligare argument, för än har jag inte hört
            några som skulle motivera avsteg från det som folket i Heby kommun
            vill.
          </note>
          <note type="speaker">
            Anf. 25 HELENA HILLAR ROSEN-QVIST (mp):
          </note>
          <note>
            Fru talman! En sak som förvånar mig väldigt mycket är den här
            hänvisningen till landstingets kostnader. Jag har inte kunnat
            finna någonstans vad det egentligen skulle innebära. Jag har bara
            hört talas om det. Tydligen har man begärt fram uppgifter. Bl.a.
            har
          </note>
          <note>
            Kommunförbundets utredare försökt få underlag för sitt beslut,
            eller för sina synpunkter, och inte kunnat frambringa de kostnader
            som landstinget skulle åka på.
          </note>
          <note>
            Det här tycker jag tyder på en oförmåga att ta reda på fakta
            och kanske också, med tanke på de fakta som ändå har framkommit,
            på en oförmåga att tillägna sig de fakta som har framkommit. Det
            är väldigt sorgligt, och det är helt låsta positioner. Vi som
            tycker att Heby ska få byta län vidhåller våra positioner, och
            regeringens företrädare vidhåller sina. Vi tycks inte komma någonstans.
            Det jag hoppas på är Kommundemokratikommittén och vad de ska få
            komma att ta ställning till så småningom.
          </note>
          <note>
            Kommittén har fått tilläggsdirektiv, men jag vet inte när den
            ska vara färdig med sitt arbete. Hur lång tid ska vi vänta på
            att få reda på vad kommittén tycker? Det är ju kommittén som har
            behandlat dessa frågor mycket ingående.
          </note>
          <note>
            I avvaktan på kommitténs arbete återkommer väl bostadsutskottet
            med någon form av initiativ, vilket jag nämnde tidigare.
          </note>
          <note type="speaker">
            Anf. 26 PER BILL (m):
          </note>
          <note>
            Herr talman! Man blir lite beklämd och lite ledsen när man har
            en demokratiminister och ser hur pass enkelt man sopar undan ett
            tydligt folkomröstningsresultat och hur man struntar i många utredningar
            som visar att detta går att genomföra.
          </note>
          <note>
            Det är tyvärr inte första gången som detta händer.
          </note>
          <note>
            Det har blivit så att det spännande, nya och demokratiska instrumentet
            med lokala folkomröstningar en gång har kommit att handla om länsgränser
            och flera andra gånger om skapandet av en ny kommun eller snarare
            hur en gammal kommun har kunnat få återuppstå efter de jättelika
            centraliseringar som har gjorts tidigare. Även i dessa fall har
            socialdemokraterna ofta hamnat på en sådan ståndpunkt att de har
            sagt: Tyvärr, folket, ni tyckte fel. Våra system är mycket viktigare
            än vad ni som individer tycker i val.
          </note>
          <note>
            Detta tycker jag faktiskt är ganska tråkigt. Jag hoppas därför
            att det kommer ett utskottsinitiativ. Om det inte gör det, så
            kommer jag att se till att göra allt för att detta ska bli en
            av de riktiga valfrågorna. Den kan ses som en liten fråga av många.
            Men den är ändå ganska viktig. Vad vill vi med lokaldemokrati?
            Vilka signaler vill vi sända? Ska det bara vara små perifera projekt,
            eller ska man faktiskt låta människorna gå före de socialdemokratiska
            systemen när det finns en majoritet för detta?
          </note>
          <note type="speaker">
            Anf. 27 Statsrådet BRITTA LEJON (s):
          </note>
          <note>
            Fru talman! Jag ska försöka använda tiden på bästa sätt och göra
            en kort rekapitulering av vad som ytterligare finns att säga,
            särskilt kanske till Harald
          </note>
          <note>
            Nordlund, om argumenten för regeringens ställningstagande. Men
            låt mig först klargöra en sak, nämligen att detta inte har varit
            något enkelt beslut.
          </note>
          <note>
            Tro inte att regeringens ställningstagande har inneburit att
            vi har bortsett från den folkopinion som finns.
          </note>
          <note>
            Nej, det har vi inte. Detta har varit ett svårt beslut att fatta.
            Jag har våndats med det under en lång tid. Det erkänner jag gärna.
            Anledningen till det är ju just att det finns en sådan uttalad
            opinion i Heby för detta och att det handlar om många olika saker,
            bl.a. om identitet. Självklart är det då ett svårt beslut att
            fatta.
          </note>
          <note>
            Men håll i minnet, kära riksdagsledamöter, att ni är den folkvalda
            församlingen och att ni lagstiftar. Vi har en indelningslagstiftning
            som regeringen har att utgå från som grund. Det är mot bakgrund
            av den som vi fattar våra beslut. Där ingår en folkomröstning
            som en aspekt.
          </note>
          <note>
            En annan aspekt som jag ännu inte har hunnit nämna så mycket
            om men som jag tänkte säga är viktig, Harald Nordlund, är att
            man ska hålla i minnet att vi måste ha relativt höga trösklar
            för när ändringar i rikets uppdelning ska kunna komma till stånd.
            Jag menar att om vi inte har sådana trösklar så skulle alldeles
            för mycket tid och energi gå åt till diskussioner om gränser.
            Gränser är aldrig perfekta. Den politiska tiden och kraften måste
            kunna användas till i huvudsak annat. Självklart ska den också
            användas till gränser när det är befogat och som i detta fall
            när en stor opinion har velat någonting annat än vad som i dag
            är fallet. Men det finns ett egenvärde i att upprätthålla en viss
            återhållsamhet med ändringar av gränser. Vi vet dessutom att Heby
            inte är det enda fallet. Sådana här diskussioner pågår naturligtvis
            på andra håll i riket. Men att detta skulle ha varit något enkelt
            beslut är verkligen inte fallet.
          </note>
          <note>
            Många har dragit stora växlar på att jag som demokratiminister
            borde vara ett gott föredöme, och det hoppas jag att kan leva
            upp till i många avseenden.
          </note>
          <note>
            Jag tycker också att det finns anledning att påminna om vad det
            borde innehålla i en rättsstat som den svenska demokratin. Här
            tycker jag också att det finns anledning att ställa vissa krav
            på vissa grundläggande kunskaper hos de svenska riksdagsledamöterna.
            I en demokrati som den svenska är det naturligtvis viktigt att
            upprätthålla parlamentarismens principer om att regeringen måste
            accepteras av parlamentet. Till dessa principer hör också att
            riksdagen ska kunna utkräva ansvar, precis som folket ska kunna
            utkräva ansvar av sina valda företrädare.
          </note>
          <note>
            En annan viktig princip är principen om rättsstaten. Dit hör
            lagstiftningens generalitet. Dit hör att inte någon enskild, inte
            ens riksdagen, kan gripa in i enskilda förvaltningsärenden. Det
            här har Göran Magnusson uttryckt.
          </note>
          <note>
            Jag vill bara till Lennart Hedquist säga att vi från regeringens
            sida har lyssnat till riksdagen och till bostadsutskottets tillkännagivande
            och gjort exakt det som riksdagen har sagt åt oss att göra.
          </note>
          <note type="speaker">
            Anf. 28 LENNART HEDQUIST (m):
          </note>
          <note>
            Fru talman! Vi har en indelningslagstiftning som är något oklar
            beträffande länsbyten men som däremot är tydligare beträffande
            landstings- och kommunbyten. Nu har regeringen skrivit direktiv
            om ändringar av dessa lagar. Då kan man säga att dessa lagar under
            alla omständigheter kommer att förändras. Det gör att det blir
            betydligt enklare för riksdagen att nu gå in i lagärendet och
            även mot bakgrund av regeringens hantering av Heby att göra en
            speciallag.
          </note>
          <note>
            Men detta är bostadsutskottets sak att avgöra.
          </note>
          <note>
            När Britta Lejon säger att detta är svåra avgöranden och att
            man måste följa indelningslagstiftningen så kan man ju jämföra
            med hur enkelt det blev när
          </note>
          <note>
            Habo och Mullsjö kommuner i Västergötland ändrade län till Jönköping.
            Skillnaden mellan detta ärende och det som gäller Heby var att
            det där uppenbarligen inte fanns några inflytelserika socialdemokrater
            som satte sig på bakhasorna. Någon annan skillnad kan jag faktiskt
            inte se.
          </note>
          <note>
            Den här debatten har i mångt och mycket varit upplysande, och
            jag vill tro att statsrådet har lärt sig en del av den debatt
            och de argument som har förts fram. Jag hade önskat att regeringsbeslutet
            hade kommit efter den här interpellationsdebatten. Då kanske,
            vilket jag hoppas, Britta Lejon hade kunnat våndas ytterligare
            en tid kring ärendet och därefter kommit fram till ett bättre
            beslut.
          </note>
          <note>
            Jag lider på sätt och vis med demokratiministern efter denna
            handläggning och dessa två miserabla beslut. Hon beskrivs i pressen
            som antidemokratiminister. Uppsala Nya Tidning skriver att socialdemokraterna
            redan nu bör sluta att kalla Britta Lejon för demokratiminister.
            Det får vara någon måtta på pinsamheterna.
          </note>
          <note>
            Jag tycker att det är trist att vi har hamnat i det läget att
            regeringen har fattat ett sådant miserabelt beslut som detta.
          </note>
          <note type="speaker">
            Anf. 29 MIKAEL OSCARSSON (kd):
          </note>
          <note>
            Fru talman! Jag tycker att det är tragiskt att det i denna debatt
            inte har kommit fram några giltiga skäl, i varje fall inte som
            jag kan se. Ministern säger att det inte är någon enkel fråga.
            Men när Kammarkollegiet, som är regeringens egen utredningsinstans
            i indelningsfrågor, utreder ärendet och kommer till slutsatsen
            att man rekommenderar regeringen att bevilja ett länsbyte har
            jag svårt att se att frågan skulle vara så svår. Man har också
            tittat på de ekonomiska aspekterna för landstinget i Västmanland
            men inte kommit fram till att detta skulle få några stora konsekvenser.
          </note>
          <note>
            I svaret sade demokratiministern inledningsvis att det inte har
            hänt något. Jag pekade då på det valfrihetsavtal som hade trätt
            i kraft och som gör att alla svenskar inklusive hebyborna har
            rätt att välja vilket landsting de vill. Beslutet som vi fattade
            i våras i riksdagen tycker jag också var så pass klart att det
            borde finnas skäl för regeringen att återigen titta på detta och
            komma fram till ett annat ställningstagande.
          </note>
          <note>
            Nu ser det ut som att det i stället blir ett initiativ i bostadsutskottet
            där man kommer att göra något slags lex Heby, och det är nog den
            enda framkomliga vägen.
          </note>
          <note type="speaker">
            Anf. 30 Statsrådet BRITTA LEJON (s):
          </note>
          <note>
            Fru talman! Riksdagen har naturligtvis både rättigheten och skyldigheten
            att vidta de åtgärder som anses befogade. Jag vill bara återigen
            påpeka att regeringen har gjort vad på regeringen ankommer med
            anledning av det beslut som riksdagen fattade tidigare i juni.
            Vi har tillsatt den utredning som ni har beställt av oss. Nu ser
            jag fram emot att ta hand om resultatet av den.
          </note>
          <note>
            Avslutningsvis tänkte jag bara säga någonting om det svåra i
            olika demokratiska avvägningar. Jag tänker på hur det var i april
            - inte nu, för beslutet nu var relativt enkelt att ta eftersom
            vi från regeringens sida faktiskt hävdar att det i sak inte har
            hänt någonting nytt. Beslutet nu är alltså likadant som det tidigare.
          </note>
          <note>
            Det första beslutet tog jag med vånda därför att jag, precis
            som många av er har framfört, är helt övertygad om att många kommer
            att säga: Vad spelar det för roll om vi engagerar oss när man
            inte gör som vi vill?
          </note>
          <note>
            I en demokrati är det så att folkvalda självklart både ska uppmuntra
            och ska delta i och lyssna till olika folkliga opinioner. Men
            i en demokrati är det också så att man inte alltid kan räkna med
            att man får som man vill. Det betyder inte att demokratin som
            sådan på något sätt är förlorad - tvärtom! I en demokrati handlar
            det både om att lyssna till andra och om att få säga sin mening.
            Jag är övertygad om att hebyborna kommer att fortsätta att säga
            sin mening i det här fallet. Detta är en lång fråga, och jag är
            övertygad om att sista ordet inte är sagt här ännu. Men jag tycker
            att regeringen har fattat det enda möjliga beslutet utifrån nu
            gällande lagstiftning.
          </note>
          <note>
            Överläggningen var härmed avslutad.
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2001/02:24 till näringsutskottet
          </note>
          <note>
            2001/02:27 till utbildningsutskottet
          </note>
          <note>
            2001/02:29 till skatteutskottet
          </note>
          <note>
            2001/02:31 till miljö- och jordbruksutskottet
          </note>
          <note>
            2001/02:34 till trafikutskottet
          </note>
          <note>
            2001/02:37 till socialförsäkringsutskottet
          </note>
          <note>
            Förslag
          </note>
          <note>
            2001/02:RS1 till konstitutionsutskottet
          </note>
          <note>
            Motioner
          </note>
          <note>
            2001/02:K2-K5 till konstitutionsutskottet
          </note>
          <note>
            2001/02:Sf2-Sf5 till socialförsäkringsutskottet
          </note>
          <note>
            2001/02:U1 till utrikesutskottet
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2001/02:26 Godkännande av ett protokoll om utvidgning av Europols
            behörighet
          </note>
          <note>
            2001/02:39 Förvärv av aktier i Assi Domän AB, m.m.
          </note>
          <note>
            Skrivelser
          </note>
          <note>
            2001/02:22 En förnyad prövning av stängningen av
          </note>
          <note>
            Barsebäck 2
          </note>
          <note>
            2001/02:30 Berättelse om verksamheten i Europeiska unionen under
            2000
          </note>
          <note>
            Förslag
          </note>
          <note>
            2001/02:RR3 Riksdagens revisorers förslag angående statens stöd
            till kommuner med ekonomiska problem
          </note>
          <note>
            Motioner med anledning av prop. 2001/02:9 Vissa socialförsäkringsfrågor
          </note>
          <note>
            2001/02:Sf6 av Kenneth Lantz m.fl. (kd)
          </note>
          <note>
            2001/02:Sf7 av Bo Könberg m.fl. (fp)
          </note>
          <note>
            med anledning av prop. 2001/02:10 Fortsatt förnyelse av totalförsvaret
          </note>
          <note>
            2001/02:Fö1 av Henrik Landerholm m.fl. (m)
          </note>
          <note>
            2001/02:Fö2 av Henrik Landerholm m.fl. (m)
          </note>
          <note>
            2001/02:Fö3 av Henrik Landerholm m.fl. (m)
          </note>
          <note>
            2001/02:Fö4 av Henrik Landerholm m.fl. (m)
          </note>
          <note>
            2001/02:Fö5 av Henrik Landerholm m.fl. (m)
          </note>
          <note>
            2001/02:Fö6 av Åke Carnerö m.fl. (kd)
          </note>
          <note>
            2001/02:Fö7 av Cristina Husmark Pehrsson och Ewa
          </note>
          <note>
            Thalén Finné ( m)
          </note>
          <note>
            2001/02:Fö8 av Lars Ångström m.fl. (mp)
          </note>
          <note>
            2001/02:Fö9 av Bo Lundgren m.fl. (m)
          </note>
          <note>
            2001/02:Fö10 av Runar Patriksson och Eva Flyborg
          </note>
          <note>
            (fp)
          </note>
          <note>
            2001/02:Fö11 av Berit Jóhannesson m.fl. (v)
          </note>
          <note>
            2001/02:Fö12 av Berit Jóhannesson m.fl. (v)
          </note>
          <note>
            2001/02:Fö13 av Elizabeth Nyström och Jan-Evert
          </note>
          <note>
            Rådhström (m)
          </note>
          <note>
            med anledning av prop. 2001/02:11 Bättre villkor för totalförsvarspliktiga
          </note>
          <note>
            2001/02:Fö14 av Stig Sandström m.fl. (v)
          </note>
          <note>
            2001/02:Fö15 av Margareta Viklund (kd)
          </note>
          <note>
            2001/02:Fö16 av Runar Patriksson och Eva Flyborg
          </note>
          <note>
            (fp)
          </note>
          <note>
            2001/02:Fö17 av Roy Hansson (m)
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 12 oktober
          </note>
          <note>
            2001/02:59 av Sven-Erik Sjöstrand (v) till justitieminister Thomas
            Bodström
          </note>
          <note>
            Spridning av främlingsfientliga uppgifter inom polisen
          </note>
          <note>
            2001/02:60 av Jonas Ringqvist (v) till finansminister
          </note>
          <note>
            Bosse Ringholm
          </note>
          <note>
            Förnybara drivmedel
          </note>
          <note>
            2001/02:61 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Afghaners familjeåterförening i Sverige
          </note>
          <note>
            2001/02:62 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Avvisning av asylsökande till Ghana
          </note>
          <note>
            den 15 oktober
          </note>
          <note>
            2001/02:63 av Karin Pilsäter (fp) till utbildningsminister Thomas
            Östros
          </note>
          <note>
            Effektiviteten hos CSN
          </note>
          <note>
            2001/02:64 av Sten Tolgfors (m) till justitieminister
          </note>
          <note>
            Thomas Bodström
          </note>
          <note>
            Människohandeln i Europa
          </note>
          <note>
            2001/02:65 av Inger Lundberg (s) till statsrådet Britta
          </note>
          <note>
            Lejon
          </note>
          <note>
            Förtidsröstning, valet 2002
          </note>
          <note>
            2001/02:66 av Ola Karlsson (m) till kulturminister
          </note>
          <note>
            Marita Ulvskog
          </note>
          <note>
            Digital radio
          </note>
          <note>
            2001/02:67 av Willy Söderdahl (v) till statsrådet Maj-
          </note>
          <note>
            Inger Klingvall
          </note>
          <note>
            Barnet i asylprocessen
          </note>
          <note>
            2001/02:68 av Kjell-Erik Karlsson (v) till miljöminister Kjell
            Larsson
          </note>
          <note>
            Reaktorsäkerhetsutredning
          </note>
          <note>
            2001/02:69 av Ola Karlsson (m) till kulturminister
          </note>
          <note>
            Marita Ulvskog
          </note>
          <note>
            TV 4:s koncessionsavgift
          </note>
          <note>
            2001/02:70 av Karin Svensson Smith (v) till näringsminister Björn
            Rosengren
          </note>
          <note>
            De synskadades situation i trafiken
          </note>
          <note>
            2001/02:71 av Carlinge Wisberg (v) till statsrådet
          </note>
          <note>
            Mona Sahlin
          </note>
          <note>
            Arbetsmiljötillsyn
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 23 oktober.
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 oktober
          </note>
          <note>
            2001/02:42 av Tasso Stafilidis (v) till statsrådet Maj-
          </note>
          <note>
            Inger Klingvall
          </note>
          <note>
            Splittring av familjer i Sverige då en av parterna avvisas
          </note>
          <note>
            2001/02:49 av Rosita Runegrund (kd) till utrikesminister Anna
            Lindh
          </note>
          <note>
            Fattigdomen efter terrorattackerna i USA
          </note>
          <note>
            2001/02:51 av Ulla Hoffmann (v) till statsrådet Maj-
          </note>
          <note>
            Inger Klingvall
          </note>
          <note>
            Avvisningar av flyktingar till norra Irak
          </note>
          <note>
            2001/02:53 av Agneta Ringman (s) till statsrådet Maj-
          </note>
          <note>
            Inger Klingvall
          </note>
          <note>
            Terrordådens effekter för de fattigaste länderna
          </note>
          <note>
            den 15 oktober
          </note>
          <note>
            2001/02:43 av Åke Sandström (c) till justitieminister
          </note>
          <note>
            Thomas Bodström
          </note>
          <note>
            Polisens resurser
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 23 oktober.
          </note>
          <note>
            11 § Kammaren åtskildes kl. 15.33.
          </note>
          <note>
            Förhandlingarna leddes av andre vice talmannen från sammanträdets
            början t.o.m. 6 § anf. 28 (delvis) och av talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
