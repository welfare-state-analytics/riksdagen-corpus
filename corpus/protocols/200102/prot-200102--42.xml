<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200102</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200102</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200102--42</head>
          <docDate when="2001-12-06">2001-12-06</docDate>
        </div>
      </front>
      <body>
        <div>
          <note>
            19.00 - 22.40
          </note>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 30 november.
          </note>
          <note>
            2 § Meddelande om skriftliga frågor och svar under juluppehållet
          </note>
          <note>
            Förste vice talmannen meddelade att ett meddelande om skriftliga
            frågor och svar under juluppehållet hade delats ut till kammarens
            ledamöter.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2001/02:99
          </note>
          <note>
            Till riksdagen
          </note>
          <note>
            Interpellation 2001/02:99 av Lars Elinderson (m)
          </note>
          <note>
            om skyddad identitet.
          </note>
          <note>
            Interpellationen kommer att besvaras den
          </note>
          <note>
            15 januari 2002.
          </note>
          <note>
            Skälet till dröjsmålet är utlandsresa.
          </note>
          <note>
            Stockholm den 3 december 2001
          </note>
          <note>
            Finansdepartementet
          </note>
          <note>
            Bosse Ringholm
          </note>
          <note>
            Interpellation 2001/02:109
          </note>
          <note>
            Till riksdagen
          </note>
          <note>
            Interpellation 2001/02:109 av Johan Lönnroth om resursförstärkning
            till kommuner.
          </note>
          <note>
            Interpellationen kommer att besvaras den
          </note>
          <note>
            15 januari 2002.
          </note>
          <note>
            Skälet till dröjsmålet är utlandsresa.
          </note>
          <note>
            Stockholm den 3 december 2001
          </note>
          <note>
            Finansdepartementet
          </note>
          <note>
            Bosse Ringholm
          </note>
          <note>
            4 § Anmälan om inkommen faktapromemoria om förslag från Europeiska
            kommissionen, m.m.
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2001/02:FPM22 Kommissionens vitbok om Den gemensamma transportpolitiken
            fram till 2010
          </note>
          <note>
            KOM (2001) 370 till trafikutskottet
          </note>
          <note>
            5 § Hänvisning av ärenden till utskott och beslut om förlängd
            motionstid
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2001/02:64 till konstitutionsutskottet
          </note>
          <note>
            2001/02:65 till miljö- och jordbruksutskottet
          </note>
          <note>
            2001/02:69 till konstitutionsutskottet
          </note>
          <note>
            2001/02:71 till justitieutskottet
          </note>
          <note>
            Skrivelse
          </note>
          <note>
            2001/02:52 till justitieutskottet
          </note>
          <note>
            Kammaren biföll talmannens förslag att motionstiden för ovanstående
            propositioner och skrivelse skulle förlängas till fredagen den
            18 januari 2002.
          </note>
          <note>
            6 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Utbildningsutskottets betänkanden 2001/02:UbU1,
          </note>
          <note>
            UbU2, UbU4 och UbU5
          </note>
          <note>
            7 § Beslut om utskottsbetänkanden som slutdebatterats den 5 december
          </note>
          <note>
            FöU1 Totalförsvarsbudgeten för år 2002
          </note>
          <note>
            Punkt 1 (Utgifterna m.m. inom totalförsvaret för budgetåret 2002)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 3 (v)
          </note>
          <note>
            4. res. 2 (kd)
          </note>
          <note>
            5. res. 4 (fp)
          </note>
          <note>
            Förberedande votering 1:
          </note>
          <note>
            36 för res. 2
          </note>
          <note>
            12 för res. 4
          </note>
          <note>
            252 avstod
          </note>
          <note>
            49 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            35 för res. 3
          </note>
          <note>
            38 för res. 2
          </note>
          <note>
            230 avstod
          </note>
          <note>
            46 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 3:
          </note>
          <note>
            72 för res. 1
          </note>
          <note>
            37 för res. 2
          </note>
          <note>
            194 avstod
          </note>
          <note>
            46 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            148 för utskottet
          </note>
          <note>
            72 för res. 1
          </note>
          <note>
            83 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 1 v, 16 c, 12 mp
          </note>
          <note>
            För res. 1: 70 m, 2 -
          </note>
          <note>
            Avstod: 33 v, 38 kd, 12 fp
          </note>
          <note>
            Frånvarande: 12 s, 11 m, 9 v, 4 kd, 2 c, 4 fp, 4 mp
          </note>
          <note>
            Punkt 2 (Inriktning för förbandsverksamheten)
          </note>
          <note>
            1. utskottet
          </note>
          <note>
            2. res. 5 (kd, m)
          </note>
          <note>
            3. res. 6 (v)
          </note>
          <note>
            Förberedande votering:
          </note>
          <note>
            112 för res. 5
          </note>
          <note>
            34 för res. 6
          </note>
          <note>
            156 avstod
          </note>
          <note>
            47 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            161 för utskottet
          </note>
          <note>
            109 för res. 5
          </note>
          <note>
            33 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 1 m, 1 v, 16 c, 12 fp, 12 mp
          </note>
          <note>
            För res. 5: 69 m, 38 kd, 2 -
          </note>
          <note>
            Avstod: 33 v
          </note>
          <note>
            Frånvarande: 12 s, 11 m, 9 v, 4 kd, 2 c, 4 fp, 4 mp
          </note>
          <note>
            Lars Björkman (m) anmälde att han avsett att rösta nej men markerats
            ha röstat ja.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FöU2 Försvarsbeslut för 2002-2004
          </note>
          <note>
            Punkt 1 (Samhällets beredskap)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 1 (kd)
          </note>
          <note>
            3. res. 2 (fp)
          </note>
          <note>
            4. utskottets förslag med den ändring däri som föranleddes av
            bifall till mot. Fö8 yrk 2 (mp)
          </note>
          <note>
            Förberedande votering 1:
          </note>
          <note>
            13 för res. 2
          </note>
          <note>
            12 för mot.
          </note>
          <note>
            278 avstod
          </note>
          <note>
            46 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            37 för res. 1
          </note>
          <note>
            13 för res. 2
          </note>
          <note>
            253 avstod
          </note>
          <note>
            46 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            241 för utskottet
          </note>
          <note>
            38 för res. 1
          </note>
          <note>
            24 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 70 m, 34 v, 16 c, 2 -
          </note>
          <note>
            För res. 1: 38 kd
          </note>
          <note>
            Avstod: 12 fp, 12 mp
          </note>
          <note>
            Frånvarande: 12 s, 11 m, 9 v, 4 kd, 2 c, 4 fp, 4 mp
          </note>
          <note>
            Punkt 4 (Den nya planeringsmyndigheten)
          </note>
          <note>
            1. utskottet
          </note>
          <note>
            2. res. 5 (v)
          </note>
          <note>
            3. res. 6 (fp)
          </note>
          <note>
            Förberedande votering:
          </note>
          <note>
            35 för res. 5
          </note>
          <note>
            12 för res. 6
          </note>
          <note>
            256 avstod
          </note>
          <note>
            46 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            256 för utskottet
          </note>
          <note>
            34 för res. 5
          </note>
          <note>
            12 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 70 m, 38 kd, 16 c, 12 mp, 2 -
          </note>
          <note>
            För res. 5: 34 v
          </note>
          <note>
            Avstod: 12 fp
          </note>
          <note>
            Frånvarande: 13 s, 11 m, 9 v, 4 kd, 2 c, 4 fp, 4 mp
          </note>
          <note>
            Punkt 7 (Inriktning av försvarspolitiken)
          </note>
          <note>
            1. utskottet
          </note>
          <note>
            2. res. 8 (m)
          </note>
          <note>
            Votering:
          </note>
          <note>
            227 för utskottet
          </note>
          <note>
            72 för res. 8
          </note>
          <note>
            4 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 115 s, 34 v, 38 kd, 16 c, 12 fp, 12 mp
          </note>
          <note>
            För res. 8: 70 m, 2 -
          </note>
          <note>
            Avstod: 4 s
          </note>
          <note>
            Frånvarande: 12 s, 11 m, 9 v, 4 kd, 2 c, 4 fp, 4 mp
          </note>
          <note>
            Punkt 13 (Civil-militär samverkan)
          </note>
          <note>
            1. utskottet
          </note>
          <note>
            2. res. 12 (kd)
          </note>
          <note>
            Votering:
          </note>
          <note>
            192 för utskottet
          </note>
          <note>
            38 för res. 12
          </note>
          <note>
            73 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 34 v, 16 c, 12 fp, 11 mp
          </note>
          <note>
            För res. 12: 38 kd
          </note>
          <note>
            Avstod: 70 m, 1 mp, 2 -
          </note>
          <note>
            Frånvarande: 12 s, 11 m, 9 v, 4 kd, 2 c, 4 fp, 4 mp
          </note>
          <note>
            Punkt 17 (Anpassning)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. res. 17 (v)
          </note>
          <note>
            3. utskottets förslag med den ändring däri som föranleddes av
            bifall till mot. Fö8 yrk. 1 och 5 (mp)
          </note>
          <note>
            Förberedande votering 1:
          </note>
          <note>
            35 för res. 17
          </note>
          <note>
            12 för mot.
          </note>
          <note>
            255 avstod
          </note>
          <note>
            47 frånvarande
          </note>
          <note>
            Kammaren biträdde res. 17.
          </note>
          <note>
            Huvudvotering:
          </note>
          <note>
            185 för utskottet
          </note>
          <note>
            44 för res. 17
          </note>
          <note>
            74 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 38 kd, 16 c, 12 fp
          </note>
          <note>
            För res. 17: 34 v, 10 mp
          </note>
          <note>
            Avstod: 70 m, 2 mp, 2 -
          </note>
          <note>
            Frånvarande: 12 s, 11 m, 9 v, 4 kd, 2 c, 4 fp, 4 mp
          </note>
          <note>
            Punkt 19 (Helikopterverksamhet och marin närvaro på västkusten)
          </note>
          <note>
            1. utskottet
          </note>
          <note>
            2. res. 18 (m, kd, fp)
          </note>
          <note>
            Votering:
          </note>
          <note>
            166 för utskottet
          </note>
          <note>
            122 för res. 18
          </note>
          <note>
            14 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 118 s, 32 v, 15 c, 1 mp
          </note>
          <note>
            För res. 18: 70 m, 38 kd, 12 fp, 2 -
          </note>
          <note>
            Avstod: 1 s, 1 v, 1 c, 11 mp
          </note>
          <note>
            Frånvarande: 12 s, 11 m, 10 v, 4 kd, 2 c, 4 fp, 4 mp
          </note>
          <note>
            Punkt 24 (Internationell verksamhet)
          </note>
          <note>
            1. utskottet
          </note>
          <note>
            2. res. 20 (m, kd, fp)
          </note>
          <note>
            Votering:
          </note>
          <note>
            180 för utskottet
          </note>
          <note>
            122 för res. 20
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 33 v, 16 c, 12 mp
          </note>
          <note>
            För res. 20: 70 m, 38 kd, 12 fp, 2 -
          </note>
          <note>
            Frånvarande: 12 s, 11 m, 10 v, 4 kd, 2 c, 4 fp, 4 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            8 § Nicefördraget
          </note>
          <note>
            Föredrogs konstitutions- och utrikesutskottets betänkande
          </note>
          <note>
            2001/02:KUU1
          </note>
          <note>
            Nicefördraget (prop. 2001/02:8)
          </note>
          <note type="speaker">
            Anf. 1 Utrikesminister ANNA LINDH (s):
          </note>
          <note>
            Herr talman! Jag är glad över det samarbete som vi har haft med
            riksdagen kring Nicefördraget inför och under de förhandlingar
            som skedde. Jag har verkligen uppskattat de täta kontakterna och
            den konstruktiva stämning som vi har haft i samråden med EU-nämnden,
            utrikesutskottet och konstitutionsutskottet liksom i det sammansatta
            utskottets viktiga arbete.
          </note>
          <note>
            Jag tycker att Nicefördraget är en bra illustration av det europeiska
            samarbetet på gott och ont.
          </note>
          <note>
            Det är en kompromiss med allt vad det innebär.
          </note>
          <note>
            Det tillfredsställer inte dem som enbart ser till nationalstatens
            intressen, för de nagelfar det här beslutet kritiskt och hittar
            en röst mindre här och en mer där och får därmed stöd för sin
            förutbestämda ståndpunkt: att Nicefördraget är ännu en byggsten
            i det som de brukar kalla den europeiska superstaten; och så stärks
            de i sin övertygelse mot unionen.
          </note>
          <note>
            De som vill ha ett Europas förenta stater är lika besvikna över
            att deras drömmar än en gång grusats.
          </note>
          <note>
            De hittar inget beslut om en konstitution som minskar eller upphäver
            nationalstatens makt, och därmed bekräftas deras förutbestämda
            ståndpunkt: att medlemsstaterna, som det brukar heta, inte "klarar
            av att fatta de nödvändiga besluten för EU:s framtid"; och så
            stärks de i sin övertygelse att medlemsstaterna ska kopplas bort
            och toppmötena avskaffas.
          </note>
          <note>
            Men alla vi som kan se att det europeiska samarbetet både har
            förtjänster och brister, både möjligheter och begränsningar, och
            som tror att vi både måste utveckla den europeiska unionen och
            behålla medlemsstaternas beslutanderätt i frågor av vitalt nationellt
            intresse, vi tycker att Nicefördraget ändå är en bra kompromiss,
            trots att man kan ha invändningar mot enskildheter.
          </note>
          <note>
            Det är en bra kompromiss därför att den tillgodoser våra gemensamma
            intressen, precis som hela EU-
          </note>
          <note>
            samarbetet, som just bygger på att fred, säkerhet, en fungerande
            inre marknad, säker mat, hållbar utveckling, är viktigt för alla
            medborgare i Europa - och vi arbetar ju ständigt med hur vi på
            bästa sätt ska nå dessa gemensamma mål.
          </note>
          <note>
            Det är en bra kompromiss därför att den inte bortser från att
            vi också har nationella intressen, som i första hand handlar om
            den oundgängliga demokratiska förankringen genom de nationella
            parlamenten men som också handlar om att vi ibland vill göra saker
            efter vår egen agenda, på områden där Sverige har gått före eller
            vill fortsätta att gå före. Jag tror i och för sig inte att man
            ska överdriva just den aspekten utan komma ihåg att det är inte
            bara vi svenskar som vill ha välfärd, ren miljö, jämställdhet,
            säker mat, öppenhet och solidaritet. Det är inte heller så att
            vi försvagar dessa områden i Sverige för att de nu är prioriteringar
            också för EU. Tvärtom tjänar vi på en större gemensam samsyn även
            i de frågor som vi har sett som traditionella svenska prioriteringar.
          </note>
          <note>
            Nicefördraget är också en bra kompromiss därför att i Nice lyckades
            EU:s medlemsländer jämka mellan alla sina nationella intressen,
            och man lyckades med den gemensamma uppgiften att ta det historiska
            steget för Europas återförening och för en fredlig utveckling
            på vår kontinent. Det är det Nicefördraget handlar om - varken
            mer eller mindre.
          </note>
          <note>
            Regeringskonferensen förra året hade ett begränsat mandat. Uppgiften
            var att genomföra de institutionella förändringar som var nödvändiga
            för utvidgningen. Dessutom skulle de göras på så kort tid att
            utvidgningen inte skulle försenas. Uppgiften var inte att ändra
            maktbalansen, att förenkla fördragen eller att skapa en konstitution.
            Eftersom utvidgningen är
          </note>
          <note>
            Sveriges allra viktigaste fråga i EU var vi också pådrivande
            för att försöka hitta lösningar.
          </note>
          <note>
            Jag tycker att vi i dag kan konstatera att vi uppnådde huvudmålet,
            både för regeringskonferensen och för Sverige. Vi kom överens
            om de institutionella förändringar som är nödvändiga för att samarbetet
            ska fungera i en utvidgad union. I förklaringen om unionens framtid
            slås det entydigt fast att Nicefördraget öppnar vägen för utvidgningen
            och att nästa regeringskonferens inte får utgöra något hinder
            eller förhandsvillkor för utvidgningen. Nice var en förutsättning
            för genombrottet i Göteborg, som ju fastställde att förhandlingarna
            ska vara avslutade nästa år och att utvidgningen ska äga rum år
            2004.
          </note>
          <note>
            Inför utvidgningen var det naturligtvis nödvändigt att komma
            överens om regler för röstviktning, kommissionens sammansättning
            och antal platser i parlamentet. Det gällde att behålla en rimlig
            balans mellan medlemsstaternas intressen och samtidigt skapa förutsättningar
            för att EU skulle kunna fungera minst lika effektivt som hittills
            med nästan dubbelt så många medlemsstater.
          </note>
          <note>
            Låt mig kommentera frågorna var och en för sig.
          </note>
          <note>
            När det gäller kommissionen var det viktigt för
          </note>
          <note>
            Sverige att vi kunde enas om att ha kvar en ledamot från varje
            medlemsland till dess att utvidgningen genomförts. Nu kommer varje
            land att vid sin anslutning kunna ha en av sina medborgare i kommissionen.
            När vi når 27 medlemmar i EU sätts ett tak för antalet. Då ska
            ett enhälligt beslut fattas om en reduktion av antalet ledamöter,
            och vi ska fastställa en jämlik rotation av kommissionärer. Det
            tycker vi är en vettig lösning.
          </note>
          <note>
            Fördelningen av platser i parlamentet innebär att
          </note>
          <note>
            Sverige fortfarande kommer att ha 18 platser när utvidgningen
            är fullt genomförd.
          </note>
          <note>
            Nicefördraget ger också en rimlig balans mellan större och mindre
            länder. De medlemsländer som förlorar en kommissionär får en viss
            kompensation i röstviktningen. Det var enligt det vi kom överens
            om i Amsterdam redan 1997.
          </note>
          <note>
            Slutresultatet blir att ungefär samma andel av befolkningen i
            Europa måste stå bakom beslut också i fortsättningen. Sedan kan
            jag naturligtvis erkänna att det inte alltid är helt enkelt att
            räkna fram majoritetsreglerna.
          </note>
          <note>
            Med Nicefördraget blir det också lättare att inleda ett närmare
            samarbete inom första och tredje pelaren.
          </note>
          <note>
            Det är också viktigt för utvidgningen. Närmare samarbete gör
            det möjligt för grupper av länder att fördjupa samarbetet inom
            fördragets ramar snarare än utanför. Rätt utformat kan det bidra
            till att stärka sammanhållningen i ett utvidgat EU.
          </note>
          <note>
            Nu får vi större flexibilitet så att grupper om minst åtta länder
            får möjlighet att inom gemenskapen agera för en fördjupning i
            en mindre krets. Det ska ske inom ramarna för våra gemensamma
            regler och -
          </note>
          <note>
            vilket är mycket viktigt för Sverige - det ska stå öppet för
            alla medlemsländer att delta.
          </note>
          <note>
            Den gemensamma utrikespolitiken förblir just en gemensam utrikespolitik,
            precis som vi från svensk sida har velat från början. Vi menar
            att en uppdelning i grupper på det området skulle ha försvagat
            EU. Vi har nu säkrat att närmare samarbete inom utrikes- och säkerhetspolitiken
            enbart kan gälla att genomföra sådant som redan har beslutats
            med enhällighet och under vidmakthållet veto. Alla frågor med
            militära konsekvenser ska helt undantas från närmare samarbete.
            Alla sådana beslut kräver enhällighet.
          </note>
          <note>
            Nicefördraget stärker också unionens beslutsförmåga i viktiga
            politiska frågor. Kvalificerad majoritet
          </note>
          <note>
            - som redan i dag är den vanligaste beslutsformen -
          </note>
          <note>
            blir ännu tydligare huvudregeln inom EU. Det underlättar medborgarnas
            fria rörlighet, och det kommer att effektivisera den externa handelspolitiken.
          </note>
          <note>
            Vi ville gå ännu längre inom områden som socialpolitik, visering,
            asyl- och migrationsfrågor. Det är områden vi kommer att fortsätta
            att driva inför nästa regeringskonferens 2004.
          </note>
          <note>
            Vi ska också vara medvetna om att vi nu närmar oss en kärna av
            bestämmelser som rör den nationella suveräniteten och där medlemsstaterna
            i stort sett är överens om att enhällighet ska fortsätta att gälla.
            Från svensk sida räknar vi skatteområdet till ett av dessa områden
            där vi vill ha enhällighet. Även för familjefrågor inom civilrätten
            kvarstår enhällighet som vi önskade.
          </note>
          <note>
            Slutligen: Mot bakgrund av det snäva mandat som gällde för regeringskonferensen
            var det också bra att vi i Nice kunde enas om att inleda en djupare
            och bredare debatt om EU:s framtid. Det var ett svar på de önskemål
            om en bredare reform som hade framförts och ett erkännande av
            behovet av att förbättra den demokratiska legitimiteten och öppenheten
            för att föra unionen närmare medborgarna. Vi ser bl.a. på det
            låga deltagande i Europavalen hur viktigt det är att vi kan brygga
            över klyftan mellan Europeiska unionen och Europas medborgare.
          </note>
          <note>
            Vi startade framtidsdebatten under det svenska ordförandeskapet.
            I Göteborg kunde alla medlemsländer och flertalet kandidatländer
            rapportera om olika initiativ som hade tagits för att börja debatten.
          </note>
          <note>
            Då var de flesta länder inte redo att diskutera förberedelserna
            för nästa regeringskonferens, än mindre sakfrågorna. Regeringen
            beslöt ändå att lägga fram förslag om ett brett organ som skulle
            föreslå ämnen och alternativa lösningar för nästa regeringskonferens
            år 2004. Nu blir det ett sådant konvent. Nu råder det också en
            ganska bred enighet om att debatten måste börja med EU:s uppgifter
            och utmaningar och inte enbart ta upp de institutionella lösningarna.
          </note>
          <note>
            Redan nästa vecka kommer den här diskussionen att föras vidare
            vid toppmötet i Laeken, där det också ska ges en klarsignal till
            ett konvent. Konventet ska lägga fram förslag och alternativ utan
            att binda nationella regeringar och parlament. Det blir ett konvent
            som följs av en ordentlig paus före regeringskonferensen. Det
            ska bli ett stort deltagande av nationella parlamentariker. Det
            är en fråga där Sverige hela tiden har varit pådrivande.
          </note>
          <note>
            Vi tycker att det är viktigt att förberedelserna och debatten
            inte begränsas till konventet utan blir mycket bredare. Det civila
            forumet, och i Sverige 2004-
          </note>
          <note>
            kommittén, kommer att spela en stor roll inför den kommande regeringskonferensen,
            liksom givetvis riksdagens fortsatta arbete.
          </note>
          <note>
            Regeringen avser att återkomma till riksdagen med en skrivelse
            i början av konventet som en del i förberedelserna inför regeringskonferensen.
            Nu ankommer det på riksdagen att godkänna det nya fördraget. Det
            finns mycket goda skäl för att Sverige bör tillträda fördraget.
            Det lägger en grund för en framtida Europaunion som också återförenar
            öst och väst.
          </note>
          <note>
            Avslutningsvis, herr talman, vill jag, innan jag lämnar talarstolen,
            uppmärksamma att en av debattdeltagarna i dag är med på sin sista
            riksdagsdebatt.
          </note>
          <note>
            När jag gick på gymnasiet i Enköping lyssnade jag på en debatt
            där Lars Tobisson var med. Jag tyckte att han hade ett bra inlägg,
            så jag applåderade honom. Då fick jag veta av mina SSU-kamrater
            att detta var ohyggligt opassande, och så fick man verkligen inte
            göra! Jag har inte vågat erkänna detta förrän nu, 30 år senare.
          </note>
          <note>
            Jag skulle vilja tacka Lars Tobisson både för samarbetet och
            för striderna.
          </note>
          <note>
            Jag uppskattar samarbetet. Lars Tobisson är en av dem som mycket
            konstruktivt kan samverka när man har gemensamma mål. Bl.a. inom
            EU-samarbetet har vi ofta haft ett bra gemensamt arbete för att
            balansera det gemensamma europeiska och det nationella. Där har
            jag också fått värdesätta goda råd.
          </note>
          <note>
            Jag har också uppskattat striderna. Det är ingen som tvingar
            en att läsa på och tänka igenom argumenten lika noga som en väl
            påläst och skicklig motståndare.
          </note>
          <note>
            Riksdagen förlorar ett av sina starka namn, men revisionsrätten
            vinner en utomordentlig medarbetare.
          </note>
          <note>
            Tack, Lars Tobisson, och lycka till!
          </note>
          <note>
            (Applåder)
          </note>
          <note type="speaker">
            Anf. 2 PER UNCKEL (m):
          </note>
          <note>
            Herr talman! Riksdagen ska i dag fatta ett av sina viktiga internationella
            beslut: genom att säga ja till
          </note>
          <note>
            Nicefördraget och därmed gå ytterligare en bit på vägen för att
            göra EU till en bättre organisation, göra det lite lättare att
            fatta de nationella besluten, men framför allt förbereda EU för
            att bli en större och mera alleuropeisk organisation än den i
            dag är.
          </note>
          <note>
            En stor utvidgning står för dörren. Nicefördraget är en del i
            förberedelseprocessen för detta.
          </note>
          <note>
            Med utvidgningen av den europeiska unionen till ett mycket stort
            antal länder som tidigare brottats under kommunismens barbari
            fullföljer EU en av sina allra mest centrala kärnuppgifter: att
            bana väg för freden och att säkra friheten, öppenheten, toleransen
            och demokratin. Det är en stor uppgift EU har framför sig, och
            det är en stor uppgift att göra organisationen beredd att ta sig
            an dessa nya och oändligt mycket mera utmanande uppgifter än som
            stod för dörren när EU utvidgades med övriga västeuropeiska länder,
            däribland Sverige.
          </note>
          <note>
            Det har legat och ligger i sakens natur att vi i Sverige har
            känt och känner ett särskilt engagemang och ett särskilt ansvar
            för att bereda de baltiska länderna möjlighet till ett snabbt
            inträde i unionen.
          </note>
          <note>
            Det är, herr talman, en bred enighet som det sammansatta konstitutions-
            och utrikesutskottet har samlat bakom ett ja till det Nicefördrag
            som nu ligger på riksdagens bord. Socialdemokrater och moderater,
            kristdemokrater, folkpartister och centerpartister står bakom
            övertygelsen att det behövs ett bra, effektivt, starkt och utvidgat
            EU, för Sveriges skull men också för de allomfattande uppgifter
            som bär upp den europeiska unionen.
          </note>
          <note>
            Det innebär naturligtvis inte att ideologier och skilda synsätt
            har spelat ut sin roll i politiken, bara ett erkännande av att
            i en internationell värld behövs det också internationella arenor.
            Eller, annorlunda uttryckt, med samma övertygelse som mitt parti
            i dag säger ja till regeringens förslag att godkänna Nicefördraget,
            slåss vi också för att EU:s innehåll ska styras mera av de frihetliga
            idéer som vi i Sverige vill ska ersätta socialdemokratin.
          </note>
          <note>
            Herr talman! Två partier säger nej till Nicefördraget, i ett
            motstånd som jag måste medge blir alltmera svårförståeligt och
            svårförklarligt. Skulle de som i dag säger nej till Nicefördraget
            få sin vilja igenom stoppar man i praktiken EU:s utvidgning. Det
            innebär med andra ord att inte bara Sverige får ta konsekvenserna
            av dessa partiers EU-motstånd, utan också de andra länder som
            nu vill göra gemensam sak med oss som redan finns innanför unionen.
          </note>
          <note>
            Jag har alltid undrat vad de som intar den ståndpunkten säger
            till sina vänner i Warszawa, Prag, Bratislava, Vilnius, Riga eller
            Tallinn. Har inte de som lever i dessa länder lidit nog? Skulle
            de därutöver få se sina västeuropeiska vänner dra undan möjligheten
            att vinna det välstånd, vinna den rättvisa och vinna den garanti
            för demokratin som de uppfattar att EU-
          </note>
          <note>
            medlemskapet skulle leda till för dem?
          </note>
          <note>
            Nu heter det bland dem som hävdar att Nicefördraget likväl inte
            ska godkännas att vi i alla fall kan ta in nya medlemsländer men
            göra de nödvändiga anpassningarna genom de s.k. anslutningsfördragen.
          </note>
          <note>
            Om detta, herr talman, kan ett par saker sägas.
          </note>
          <note>
            Det ena är det uppenbara, nämligen att om vi ska ta in Nicefördraget
            i anslutningsfördragen är det bara att göra samma sak men att
            tvingas göra det många gånger om. Är det då inte enklare att säga
            ja till det fördrag som redan är framförhandlat?
          </note>
          <note>
            Är det inte så att man vill ta in detta Nicefördrag bakvägen,
            som antyds i den reservation som finns knuten till utskottets
            betänkande? Ja, då innebär argumentet att ta in dessa regler i
            anslutningsfördragen bara en dålig ursäkt för att man i praktiken
            tänker säga nej också då. Reservanterna anför ju materiella invändningar
            mot det som framförhandlades i Nice.
          </note>
          <note>
            Säger man nej till dessa materiella invändningar nu ligger det
            i farans riktning att man kommer att säga nej nästa gång också.
            Och säger man nej nästa gång också, när de nya medlemsländerna
            ska anslutas till unionen, slår fällan igen. Då kommer de inte
            att få tillträde, och det är det många av oss misstänker är själva
            den avsikt som reservanterna nu ger uttryck för.
          </note>
          <note>
            Herr talman! Att en stor utskottsmajoritet vill att riksdagen
            nu säger ja till Nicefördraget innebär naturligtvis inte att vi
            tycker att fördraget i alla avseenden är en lysande produkt. Vi
            skulle nog var och en ha skrivit fördraget lite annorlunda om
            vi själva hade fått hålla i pennan. Likväl är alternativet till
            att säga ja oändligt mycket sämre. Då stoppas en viktig process
            som har kommit att bli EU:s signum, att ta förändringarna steg
            för steg, att dra reformarbetet så långt man lyckas för stunden,
            att acceptera att förslagen inte blir fullständiga men på den
            nya grund som de nya förslagen innebär vara beredd att gå vidare.
          </note>
          <note>
            Utrikesministern sade redan i sitt anförande att vi ska gå vidare
            med EU:s förändringar med början redan om en vecka. Nu inleds
            den kanske allra viktigaste fasen i EU:s arbete i vår generation
            och den enda stora möjlighet som vår generation politiker sannolikt
            har att i grunden få påverka EU:s framtid.
          </note>
          <note>
            Det nya EU som nu ska formas är inte bara ett EU
          </note>
          <note>
            som nödtorftigt ska kunna klara nya medlemmar utan också göra
            det på ett bra, effektivt och öppet sätt. Det är ett arbete som
            många beskriver som varande i nivå med det som en gång ledde fram
            till det Romfördrag som bildade EU.
          </note>
          <note>
            Herr talman! Det arbete som kommer att inledas med Europeiska
            rådets möte i Laeken om en vecka får inte misslyckas. Det är,
            som jag antydde, vår generations möjlighet att nu skapa det EU
            som kan härbärgera merparten av Europas stater. Det behövs en
            stor reform för ett rationellare beslutsfattande och en större
            tydlighet. Det är viktigt för effektiviteten i
          </note>
          <note>
            EU, för legitimiteten i dess beslut, för den medborgerliga tilltron
            till EU som idé och för att den demokratiska kontrollen ska kunna
            utövas över de beslut som vi överlåter till EU att handha på bl.a.
            den svenska riksdagens vägnar.
          </note>
          <note>
            Vi talar om en konstitution, en författning eller ett författningsfördrag
            mellan EU:s stater som ska ange de grundläggande villkor på vilket
            samarbetet ska baseras - en konvention eller en konstitution som
            vi gemensamt har att komma överens om alla EU-
          </note>
          <note>
            staterna emellan.
          </note>
          <note>
            Vägen till det nya fördraget inleds alltså om en vecka i Laeken.
            Då ska, som utrikesministern framhöll, också det första initiativet
            tas till det konvent som ska förbereda den regeringskonferens
            som till slut kommer att ha ansvaret för att fullfölja fördragsförändringen.
            Det är ett konvent inom vilket nationella parlament, Europaparlamentet,
            EU:s institutioner och regeringarna ska samarbeta för att finna
            den kloka lösning på EU:s framtidsproblem som organisationen i
            dag söker.
          </note>
          <note>
            Jag vill understryka att det är viktigt att alla engageras på
            ett meningsfullt sätt i detta arbete. Det är också viktigt att
            människor utanför de demokratiska institutioner som har att utföra
            själva förhandlingsarbetet engageras och stimuleras att lämna
            sina bidrag.
          </note>
          <note>
            Riksdagen har tidigare i en föregångare till dagens sammansatta
            utskott haft bestämda uppfattningar om hur detta arbete borde
            bedrivas, nämligen med stor öppenhet och med sin bas inom nationella
            parlament som ytterst har att fatta besluten om hur EU:s framtid
            ska se ut.
          </note>
          <note>
            Konventet borde alltså bygga på de nationella parlamenten och
            det borde till sitt förfogande ha ett självständigt sekretariat
            som inte var bundet till någon eller några tidigare eller nya
            hänsyn knutna till den ena eller andra institutionen inom EU-systemet.
          </note>
          <note>
            Jag har tidigare sagt att jag delar utrikesministerns uppfattning
            om fördraget i stort. Men jag måste medge att det var en besvikelse
            att regeringen inte med större entusiasm tog sig an det förslag
            som det tidigare sammansatta utskottet lämnade och använde detta
            för att med kraft under det svenska ordförandeskapet påverka den
            process som nu tar sin början i enlighet med de önskemål som riksdagen
            framställde. Här missades en chans som andra nu har fått ta över
            efter oss.
          </note>
          <note>
            Riksdagen föreslår nu igen att de synpunkter som riksdagen framförde
            redan i våras på den kommande processen ånyo ska aktualiseras
            av regeringen även om vi är väl medvetna om att beslutet i dag
            kommer i elfte timmen. Likväl är det viktigt att säkerställa att
            den kommande förändringsprocessen i EU präglas just av den öppenhet,
            den självständighet och den frimodighet som riksdagen i sitt beslut
            i våras ville peka på. Vi har starka intressen från riksdagen
            att dessa beslut fullföljs och ber regeringen att respektera detta.
          </note>
          <note>
            Herr talman! Med ett tydligt besked om riksdagens krav på den
            fortsatta processen för EU:s reformering rekommenderar det sammansatta
            konstitutions- och utrikesutskottet riksdagen att i dag godkänna
            regeringens förslag om EU-fördraget. Jag yrkar bifall till utskottets
            förslag på samtliga punkter.
          </note>
          <note type="speaker">
            Anf. 3 Utrikesminister ANNA LINDH (s) replik:
          </note>
          <note>
            Herr talman! Det är inte ett medlemsland som avgör framtiden
            inom unionen, utan det är 15 länder som gör det. Den svenska regeringen
            kom väldigt långt under sitt ordförandeskap med att framhålla
            vikten av det fortsatta utvecklingsarbetet och av ett konvent.
            Det byggde i stort sett på den eniga riksdagen i Sverige. Det
            var också skälet till att vi kunde lägga en god grund för det
            konvent som vi nu formellt beslutar om.
          </note>
          <note>
            Andra medlemsländer ville inte gå längre när vi möttes i Göteborg
            därför att de hade inte kommit så långt i sina nationella debatter.
            Men vi kunde ändå lägga grunden för det som man ska fatta beslut
            om i
          </note>
          <note>
            Laeken. Där kan jag se att de synpunkter och ståndpunkter som
            den svenska riksdagen har haft kommer att väl tillgodoses i det
            konvent som vi ska fatta beslut om i Laeken. Det kommer att baseras
            på de nationella parlamenten som får en stark ställning. Det kommer
            också att bli ett forum för öppen debatt med en ordentlig paus
            inför nästa regeringsförhandling.
          </note>
          <note>
            Jag tror att den svenska riksdagen kommer att vara nöjd med beslutet.
          </note>
          <note type="speaker">
            Anf. 4 PER UNCKEL (m) replik:
          </note>
          <note>
            Herr talman! Jag ska inte i onödan söka sak med utrikesministern
            om någonting som vid det här laget sannolikt är så långt kommet
            att det är svårt att påverka fortsättningen av.
          </note>
          <note>
            Det sammansatta utrikes- och konstitutionsutskottet framhöll
            emellertid i våras - och det gäller fortfarande - att vi önskade
            se en sammansättning av konventet som, vilket vi underströk, baserades
            just på de nationella parlamenten. Utskottet framhöll också att
            man skulle se de nationella parlamenten vart och ett som jämbördiga
            med det Europaparlament som nu, såvitt det försports, i praktiken
            kommer att vara, om än inte lika stort som de övriga parlamenten
            tillsammans, men i vart fall bestå av hälften så många ledamöter.
            15-16 ledamöter för de europeiska institutionerna och 30 ledamöter
            för de nationella parlamenten var inte riktigt den balans som
            riskdagen tänkte sig i våras.
          </note>
          <note>
            Det andra är möjligen lättare att fortfarande påverka. Det gäller
            sekretariatet till konventet. När vi hör att det är regeringarna
            som tänker ta hand om sekretariatet inom ramen för ministerrådet
            ringer det hos de flesta parlament en allvarlig varningsklocka.
          </note>
          <note>
            Om regeringen nu vill göra skäl för uttalandet att man har lyssnat
            på vad riksdagen har sagt, se då till att det sekretariat som
            ska vägleda konventets arbete inte är bundet till någon, utan
            att det får stå på egna ben och arbeta bara med de uppdrag som
            konventet med alla dess ingredienser och deltagare har att ange
            till detta!
          </note>
          <note type="speaker">
            Anf. 5 Utrikesminister ANNA LINDH (s) replik:
          </note>
          <note>
            Herr talman! Europaparlamentet har förvisso 15-
          </note>
          <note>
            16 platser i konventet, men vi ska också komma ihåg att eftersom
            kandidatländerna kommer att delta i konventet uppgår antalet nationella
            parlamentariker till 56. De nationella parlamentarikerna får alltså
            en stark ställning jämfört med Europaparlamentet. Med förlov sagt
            anser sig Europaparlamentet oerhört missgynnat jämfört med de
            nationella parlamenten. Så det finns också ett annat sätt att
            se på den här saken.
          </note>
          <note>
            När det gäller rådssekretariatet delar jag i grunden synen att
            det hade varit bra med ett helt fristående sekretariat. Nu delas
            inte den uppfattningen av andra länder. Vi ska komma ihåg att
            rådssekretariatet representerar ju inte en institution, utan det
            representerar trots allt alla medlemsländer. På det sättet blir
            det ett mer eller mindre oberoende sekretariat som kommer att
            klara det här arbetet.
          </note>
          <note type="speaker">
            Anf. 6 PER UNCKEL (m) replik:
          </note>
          <note>
            Herr talman! Detta med matematik och hur många det är som egentligen
            representerar vad är ibland svårt. Utrikesministern lyckades nu
            få upp de nationella parlamentarikernas antal genom att slå ihop
            såväl dem som har att fatta besluten som dem som får glädjen att
            vara där som observatörer. Räknar man på det sättet blir utrikesministerns
            matematik rätt. Räknar man dem som faktiskt har avgörandet i sin
            hand blir det tyvärr bara 30 nationella parlamentariker mot hela
            15 för Europaparlamentet.
          </note>
          <note>
            Jag förstår väl att det kan finnas motstridiga intressen. Men
            Sveriges riksdag, som är en av de institutioner som till slut
            har att ta det avgörande ansvaret för det framtida EU, har rätt
            att och ska hävda sin möjlighet att utöva det goda inflytandet.
          </note>
          <note>
            Till sist om sekretariatet: Det må synas som en struntfråga till
            vem ett sekretariat ytterst är knutet.
          </note>
          <note>
            Mycket av arbetet för att forma det nya EU kommer att göras i
            det hårda arbetet som sekretariatet är till för. Om man menar
            allvar med den öppna och frimodiga processen är det av oerhört
            stor betydelse att man inte kan misstänka att detta sekretariat
            är lejt av någon av de tre eller fyra parter som kommer att utgöra
            det slutgiltiga konventet.
          </note>
          <note>
            Även om jag innerst inne inser att frågan om fördelningen i konventet
            de facto är avgjord redan innan
          </note>
          <note>
            Laekenmötet inleds vill jag skicka med som hälsning till Anna
            Lindh det beslut som jag hoppas att riksdagen om några timmar
            kommer att fatta: Ge inte upp striden om sekretariatets oberoende
            innan Anna
          </note>
          <note>
            Lindh i helgen har satt sig på planet.
          </note>
          <note type="speaker">
            Anf. 7 KENNETH KVIST (v):
          </note>
          <note>
            Herr talman! Låt mig först säga något som bär mig lite emot.
            Det är att när riksdagen debatterar betänkanden är det vanligen
            så att det är reservanterna som börjar och de som försvarar majoritetsståndpunkten
            kommer senare. Nu började ministern och sedan utskottets ordförande.
            Jag vet att det är formellt möjligt, men det är ovanligt. Att
            det blir så i en viktig debatt om EU är aningen förväntat, inte
            otypiskt, och länder både till viss eftertanke och till vissa
            slutsatser.
          </note>
          <note>
            Herr talman! Redan den grekiske filosofen
          </note>
          <note>
            Herakleitos har enligt Platon sagt att man kan bara stiga ned
            i samma flod en gång.
          </note>
          <note>
            Innebörden i detta är ganska uppenbar och mycket sann. Men de
            svenska anhängarna av EU tycks inte kännas vid denna sanning,
            åtminstone inte när de ska karakterisera vad som händer inom EU.
          </note>
          <note>
            När vi steg in i EG/EU lät det inte på anhängarna som vi steg
            ned i en föränderlig flod, utan snarare som att vi gick in i ett
            nästintill färdigbyggt hus som skulle bli detsamma med undantag
            för att det kanske skulle bli lite större.
          </note>
          <note>
            EU skulle absolut aldrig militariseras, sade man.
          </note>
          <note>
            Att hävda det var förtal för att sprida en nidbild.
          </note>
          <note>
            EU skulle knappast få en gemensam valuta och därmed en press
            för en likformig ekonomisk politik.
          </note>
          <note>
            Det var skrämselpropaganda, sade man.
          </note>
          <note>
            EU skulle inte börja styra över delar av vår utrikespolitik.
            Det var bara en överdrift att hävda, sade man.
          </note>
          <note>
            EU skulle inte utöver den inre marknadens regler, alltså utöver
            jordbruks- och konkurrensfrågor, blanda sig i vår inrikes lagstiftning.
            Att hävda något annat var att ljuga och inbilla folk att vi inte
            skulle få bestämma själva i eget land.
          </note>
          <note>
            EU skulle absolut inte ta några steg mot att bli en europeisk
            superstat, där medlemsstaterna mer och mer skulle komma att likna
            län och där väljarnas inflytande skulle bli alltmer indirekt och
            illusoriskt.
          </note>
          <note>
            Sådana stämningar fanns bara hos några få inom EU
          </note>
          <note>
            som inget inflytande hade, och det var ett hjärnspöke i nejsidans
            propaganda.
          </note>
          <note>
            EU skulle inte förändras så att de stora staternas makt ökade
            i förhållande till de små. Det kunde ju de små säga nej till eftersom
            fördragen krävde enhällighet.
          </note>
          <note>
            Det skulle, utom i några få frågor, finnas vetorätt för varje
            enskilt land. Inget folk skulle mot sin vilja kunna tvingas på
            någon politik. Nej, EU skulle aldrig bli mera överstatligt. Det
            var ett nästan färdigbyggt hus som egentligen bara skulle behöva
            förstoras.
          </note>
          <note>
            När allt det som jag räknat upp nu faktiskt inträffat eller när
            förändringarna entydigt går i riktning mot detta, så har ännu
            ingenting hänt. EU har, bedyrar utskottsmajoriteten i det betänkande
            vi diskuterar i dag och även ministern i sitt inledningsanförande,
            samma karaktär nu som när vi gick in.
          </note>
          <note>
            Dagens betänkande om Nicefördraget är ett nytt uttryck för anhängarpartiernas
            statiska syn på utvecklingen. Nicefördraget ändrar inte karaktären,
            säger utskottsmajoriteten. Och utrikesministern börjar elegant
            med att tala om att EU-kritikernas förutfattade meningar att det
            sker förändringar nu har kommit skam, men de anser ändå att förändringarna
            är bekräftade och därför är de besvikna på Niceavtalet.
          </note>
          <note>
            Federalisterna har inte fått se den utveckling de ville se. Därför
            har deras förutbestämda meningar kommit på skam, och så är de
            arga.
          </note>
          <note>
            Men utrikesministern har inga förutbestämda meningar, men har
            väl det i alla fall eftersom hon menar att det som händer i EU
            egentligen inte händer. Det påverkar inte demokratin. Det påverkar
            inte vårt lands inflytande över vår egen politik eller våra möjligheter
            att påverka EU. Det som händer är inte farligt för demokratin.
            Ja, detta är ju också någon sorts förutfattad mening, skulle jag
            vilja säga.
          </note>
          <note>
            Men jag skulle också kunna snurra det hela ett varv till och
            säga att om regeringen i sitt förhandlingsupplägg, där det från
            början fanns många kloka inslag, hade haft en lite mer förutfattad
            mening och hävdat den bestämt, så kanske man inte hade fallit
            undan på en rad av de punkter där man faktiskt har fallit undan.
          </note>
          <note>
            I betänkandet hävdar utskottsmajoriteten att det egentligen inte
            har skett någonting - och för säkerhets skull lägger man till
            "avgörande och omvälvande" -
          </note>
          <note>
            med EU:s karaktär. Det är klart att det är sådana där värderingsord
            där det alltid är svårt att avgöra vad som ska betecknas som det
            ena eller det andra.
          </note>
          <note>
            Men det som inte skulle hända har ju ändå hänt.
          </note>
          <note>
            Enskilda stora staters vikt ökar på bekostnad av enskilda små
            staters vikt, som Sverige. Flera beslut fattas med kvalificerad
            majoritet. Det blir inte bättre av att man döljer detta bakom
            att det ska vara ett effektivare beslutsfattande, för innebörden
            är ju att tredskande stater ska kunna pådyvlas beslut inom EU
          </note>
          <note>
            som de egentligen inte tycker om och därmed få finna sig i dem
            eftersom EU-lag tar över nationell lag.
          </note>
          <note>
            EU-parlamentet ges vidgade möjligheter att påverka, och EU-parlamentet
            är, såsom det nu är utformat till sin karaktär, överstatligt.
            Det borde egentligen i sin nuvarande form, enligt min mening,
            avskaffas och ersättas med ett representantskap för de nationella
            parlamenten.
          </note>
          <note>
            EU länkas till VEU. Åtta stater kan så att säga skynda vidare
            om de vill och därmed sedan pressa på andra att gå vägen mot ökad
            överstatlighet. Det är tydliga förändringar som entydigt går i
            en och samma riktning. Och man vägrar att se dem eller bagatelliserar
            dem, för man säger att det som händer är egentligen ingenting.
            Man kan då nästan fråga sig vad de har sysslat med när de har
            förhandlat om det här Nicefördraget under lång tid om ingenting
            förändras.
          </note>
          <note>
            Jag skulle vilja fråga utrikesministern, som betecknade Nicefördraget
            som en kompromiss, vilket eller vilka stadganden i Nicefördraget
            som utvecklar
          </note>
          <note>
            EU-samarbetet från överstatlighet till ökad mellanstatlighet.
            Nämn ett exempel där överstatlighet ersätts med mellanstatlighet!
            Jag tror att frågan kanske känns retorisk, därför att det finns
            inget sådant exempel.
          </note>
          <note>
            Som sagt, man kan inte stiga ned i samma flod två gånger.
          </note>
          <note>
            Det EU som vi ser i dag är inte det EU som folket förespeglades
            i folkomröstningen. Det är ett nytt EU
          </note>
          <note>
            där varje nytt vatten som rinner kan betecknas som fyllt av mera
            överstatlighet, vidgade områden för
          </note>
          <note>
            EU:s beslutsmakt, mera makt för de politiska eliterna och allt
            mindre möjligheter att påverka utveckling och politik för medlemsstaternas
            folk.
          </note>
          <note>
            Fördragen har förändrats, och de förändras i och med Nicefördraget.
            Det sker stegvis och kanske inte i den takt som de största anhängarna
            av att unionen ska bli en federal superstat önskar. Likväl är
            det entydigt.
          </note>
          <note>
            När vi var nya gällde Maastricht. Sedan kom Amsterdam. Sedan
            kommer kanske Nice. Varje gång har man sagt att vi går framåt,
            att samarbetet fördjupas.
          </note>
          <note>
            Det betyder i EU-retoriken att fler beslut tas bort från medlemsstaterna
            och att EU-organens inflytande över politiken i staterna ökar.
          </note>
          <note>
            Eliten må tycka att EU är ett mycket spännande projekt. Men den
            rusar något blint framåt. Här ska fördjupas, här ska gås före.
            Men med varje steg som man därigenom tar för att avlägsna politiska
            beslut från väljarnas inflytande, från folkens möjlighet till
            faktiskt ansvarsutkrävande, växer det folkliga missnöjet. Misstron
            mellan etablissemang och folk ökar.
          </note>
          <note>
            Valdeltagande i valet till EU-parlamentet sjunker.
          </note>
          <note>
            När folk får möjlighet att folkomrösta blir resultatet sällan
            några heroiska segrar för de styrande. Ofta vinner, trots underläge
            i resurser och i kända namn, de kritiska. Folket tycks inte riktigt
            vara lika entusiastiskt som eliten. Det är ju folkets demokratiska
            möjligheter som man förminskar och gröper ur.
          </note>
          <note>
            Man sade 1994 att fördragsförändringar som skulle strida mot
            svensk alliansfrihet och självständighet aldrig skulle bli verklighet,
            för fördragsändringar kräver enhällighet. Då skulle vi bestämma
            takten, sade man. Sverige skulle se till att den mellanstatliga
            karaktären på samarbetet inte urholkades.
          </note>
          <note>
            Men har vi någon gång använt vår vetomöjlighet för att stoppa
            den pågående utvecklingen mot en ny superstat? Har vi någon gång
            förhindrat att den överstatliga karaktären på fördraget har blivit
            starkare?
          </note>
          <note>
            Har vi någon gång lyckats förstärka den mellanstatliga karaktären
            på samarbetet, att det är ett samarbete mellan fria, likvärdiga,
            självständiga stater? Nej, herr talman, inte i något fall har
            Sverige ställt frågan - i varje fall inte på sin spets.
          </note>
          <note>
            När ett litet land som Irland ställer Nicefördraget inför sitt
            folk och folkets prövning leder till ett nej, då har ju egentligen
            fördraget fallit. Men anhängarna vill ändå påskynda ratificeringsprocessen
            i övriga medlemsstater. Här tänker man att alla andra med sin
            ratificering så att säga ska omringa Irland, som ska stå ensamt
            kvar och förmås att rösta som eliten vill.
          </note>
          <note>
            Ivern att få Irland att göra om folkomröstningen hade givetvis
            inte varit densamma om folket rättat sig efter elitens vilja.
            Här kan man, herr talman, tala om maktens arrogans.
          </note>
          <note>
            Förvisso bestämmer varje land över sina egna beslut. Men respekterade
            vi Irlands beslut behövde vi egentligen inte dagens debatt. Fördragsändringar
            kräver enhällighet, och det har inte Nicefördraget fått.
          </note>
          <note>
            Därför borde man, om man ville vinna tid och om man hade respekt
            för det egna fördraget, nu börja att omförhandla fördraget.
          </note>
          <note>
            Man säger att Nicefördraget behövs för att EU ska kunna utökas
            och utvidgas. Utskottsordförande Per
          </note>
          <note>
            Unckel var ju inne på den saken. Men det är faktiskt så att EU-kommissionens
            ordförande Romano Prodi själv säger att legalt sett är en ratifikation
            av Nicefördraget inte nödvändig för utvidgningen. De nya regler
            som Nice innebär gör bara att en utvidgning blir maktpolitiskt
            mer smaklig för de mäktigaste staterna i unionen. Det blir bättre
            för dem som vill skynda fram utvecklingen mot en superstat. Förenar
            de sig åtta om åtta kan de ju få springa i förväg och sedan pressa
            med sig de andra. Det leder till att fler beslut nu ska fattas
            med kvalificerad majoritet, dvs. att länder mot sin vilja, mot
            sin demokrati, kan påtvingas en politik som dess invånare egentligen
            inte önskar sig.
          </note>
          <note>
            Att Nicefördraget sägs vara nödvändigt för utvidgningen är ingen
            juridisk eller teknisk fråga. Det är en politisk fråga. Den ökade
            överstatligheten och den ökade makten för de stora staterna, möjligheterna
            för vissa stater att springa före mot en federalistisk integration
            för att sedan kunna pressa på de andra i samma riktning - det
            är det politiska pris som federalistiska eller Europastatsvurmande
            stormakter kräver för att acceptera utvidgningen. De små länderna,
            de länder som åtminstone hemma betonar samarbetets mellanstatliga
            karaktär, har åter fallit till föga. Det är det politiska pris
            som vi får betala för utvidgningen.
          </note>
          <note>
            Herr talman! Lars Ohly kommer att utveckla en del frågor som
            jag inte kommer att ta upp inom ramen för detta anförande. Jag
            vill bara understryka att i den del som gäller de nationella parlamentens
            inflytande och att detta ska stärkas i ett framtida konvent understöder
            vi med emfas det som utskottet uttrycker.
          </note>
          <note>
            Jag skulle vilja gå ännu längre. EU-parlamentet borde egentligen
            vara observatörer där. EU-organen ska, som det heter på det vackra
            EU-språket, inte ha kompetenskompetens, dvs. inte ha möjlighet
            att påverka de regler som styr dem själva. De ska vara strikt
            mellanstatliga. Därför borde det i alla fall vara en minimiplattform
            att de nationella parlamenten har ett stort inflytande och att
            EU-parlamentets inflytande minskas.
          </note>
          <note>
            Herr talman! Med detta yrkar jag bifall till reservationen till
            det här betänkandet.
          </note>
          <note type="speaker">
            Anf. 8 Utrikesminister ANNA LINDH (s) replik:
          </note>
          <note>
            Herr talman! Kenneth Kvist upprepar alla argument mot EU och
            mot europeiskt samarbete. Jag har ofta undrat hur Vänsterpartiet
            egentligen vill och tror att vi ska kunna arbeta för fred och
            samarbete i Europa, hur vi ska kunna stärka gemensamma mål kring
            arbete och sysselsättning och hur vi ska kunna stärka miljöarbetet.
            Varför är nordiskt samarbete så bra, varför är globalt samarbete
            så bra men europeiskt samarbete så farligt och så dåligt? Jag
            har aldrig fått några svar.
          </note>
          <note>
            Det är klart att EU-samarbetet har förändrats. Det tror jag inte
            att någon av oss har förnekat. Miljösamarbete fanns knappt ens
            på dagordningen på
          </note>
          <note>
            Romtraktatens tid. I dag är det ett av de viktigaste samarbetsområdena.
            Den gemensamma utrikespolitiken fanns inte för tio år sedan. Det
            beklagar jag, för annars tror jag att vi hade sluppit tio år av
            krig på
          </note>
          <note>
            Balkan.
          </note>
          <note>
            Under den stora lågkonjunkturen och depressionen fanns inte samverkan
            kring gemensamma sysselsättningsmål, det mellanstatliga samarbete
            som nu finns. Det beklagar jag. Annars tror jag att vi hade kunnat
            se en lägre arbetslöshet under den tiden i Europa.
          </note>
          <note>
            Vad har ni egentligen sysslat med? Det frågar
          </note>
          <note>
            Kenneth Kvist om Niceförhandlingarna. Vi har sysslat med att
            förbereda och möjliggöra utvidgningen.
          </note>
          <note>
            Kenneth Kvist vet att Vänsterpartiets ställningstagande innebär
            att utvidgningen stoppas. Jag skulle vilja veta vilket svar Kenneth
            Kvist och Vänsterpartiet ger till invånarna i Estland, Slovenien,
            Tjeckien och alla andra länder som vill bli en del av Europa,
            som behöver Europasamarbetet för sin ekonomi och som behöver Europasamarbetet
            för att också blir demokratiskt förankrade i Europa. Vad har ni
            för svar till deras medborgare när ni i praktiken säger att utvidgningen
            ska stoppas och att Östeuropa inte heller nu ska få integreras
            i det övriga Europa?
          </note>
          <note type="speaker">
            Anf. 9 KENNETH KVIST (v) replik:
          </note>
          <note>
            Herr talman! Nu gör sig utrikesministern skyldig till en identitet
            som inte håller. Det är skillnad på EU
          </note>
          <note>
            och europeiskt samarbete i allmänhet.
          </note>
          <note>
            Ett europeiskt samarbete kan ske mycket väl efter den princip
            som har gällt i det nordiska samarbetet -
          </note>
          <note>
            ett nära och öppet samarbete mellan fria självständiga stater
            som så att säga inte går in i ländernas egna lagstiftning. Men
            det som skiljer EU från allt annat internationellt samarbete är
            dess överstatlighet och dess lagstiftningsmakt över enskilda rättssubjekt
            i varje medlemsstat. Jag trodde att det var elementärt att skillnaden
            ligger där.
          </note>
          <note>
            Det är klart att om vi kan driva EU till att utvecklas till ett
            europeiskt samarbete på mellanstatlig grund så är det väl bra.
            Då skulle vi inte kräva att Sverige lämnar EU, om EU blev strikt
            mellanstatligt. Då hade vi ett bra internationellt samarbete.
            Det behövs naturligtvis ett internationellt samarbete i Europa.
            Det har
          </note>
          <note>
            Vänsterpartiet och EU-kritikerna aldrig förnekat.
          </note>
          <note>
            Jag ställde en fråga till utrikesministern, och jag vill komma
            tillbaka till den. Vilka framförhandlade resultat i Nicefördraget
            ökar utvecklingen mot mellanstatlighet och minskar utvecklingen
            mot överstatlighet? Jag fick inget svar. Men det är väl också
            ett svar.
          </note>
          <note>
            Anf. 10 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Det finns ju ett skäl till att kandidatländerna
            så gärna vill komma med just i EU. Det är inte bara för att komma
            nära ett europeiskt samarbete i allmänhet, utan det är just för
            att det överstatliga inslaget i EU-samarbetet gör att samarbetet
            blir så effektivt och därmed så viktigt och därmed så åtråvärt
            för länderna i Östeuropa, precis som det har varit åtråvärt för
            länderna i Västeuropa. Och, Kenneth
          </note>
          <note>
            Kvist, vi har inget skäl att förvägra kandidatländerna som vill
            komma med i EU att få komma med i EU
          </note>
          <note>
            enligt den tidtabell som har gjorts. Men det är resultatet av
            Vänsterpartiets krav.
          </note>
          <note>
            Vi har inte antagit några förslag i Nicefördraget som innebär
            att vi minskar överstatligheten. Vi tror att överstatligheten
            på många områden kan vara ett viktigt och bra inslag just för
            att vi ska kunna ta itu med gemensamma utmaningar och gemensamma
            problem. Men vi tror också att det mellanstatliga samarbetet är
            väldigt viktigt för att vi ska kunna ha gemensamma mål men sedan
            hitta egna vägar att nå de gemensamma målen. Det är också skälet
            till att vi t.ex. har fått ett mellanstatligt samarbete när det
            gäller hur vi ska kunna uppnå nya sysselsättningsmål för
          </note>
          <note>
            Europa, se till att vi får en förbättrad utbildning och en förbättrad
            välfärd i Europa. Gemensamt sätter vi bra mål för Europas medborgare.
            Varje land kan sedan på sitt sätt se till att uppfylla dessa mål.
            Även detta samarbete vill kandidatländerna bli en del av.
          </note>
          <note>
            Men ni förvägrar dem i praktiken den rätten.
          </note>
          <note type="speaker">
            Anf. 11 KENNETH KVIST (v) replik:
          </note>
          <note>
            Herr talman! Nej, vi förvägrar dem inte alls den rätten. Som
            EU-kommissionens ordförande Prodi sade går det mycket väl att
            ansluta ansökarländerna utan Nicefördraget. Jag tror att han har
            rätt på den punkten.
          </note>
          <note>
            Frågan om överstatlighet har alltid ett sådant element i sig
            att en majoritet av stater ska kunna tvinga på en annan stat en
            politik som denna stats majoritet och demokratiska institutioner
            - om vi nu talar om demokratiska länder, och det gör vi i detta
            fall - inte vill ha, inte känner sig moget för och inte känner
            sig kunna uppfylla. Och detta är ett demokratiskt problem. När
            institutionerna samtidigt utvecklas på det sättet att en tjänstemannakommission
            har en ganska exempellös makt med initiativmonopol och annat så
            är det klart att människorna som inte kan utkräva ett effektivt
            ansvar inte känner sig riktigt delaktiga i politiken utan känner
            sig utanför och röstar med fötterna och känner sig politiskt desillusionerade.
            Detta är en fara, inte minst för den vänsterkraft som Anna
          </note>
          <note>
            Lindh och jag gemensamt är en del av.
          </note>
          <note type="speaker">
            Anf. 12 PER UNCKEL (m) replik:
          </note>
          <note>
            Herr talman! Jag har två kommentarer till Kenneth Kvists anförande.
          </note>
          <note>
            Min första kommentar gäller det som han sade om det färdigbyggda
            huset. Jag undrar om Kenneth Kvist och jag var en del av samma
            folkomröstningskampanj. Ingen människa sade att EU var färdigbyggt
            i det ögonblick som vi gick in i EU. Varför skulle det vara det
            när hela världen och Europa förändras med tiden? Däremot slog
            vi alla som då var för att Sverige skulle gå in i EU fast en viktig
            princip, nämligen att det var ett mellanstatligt avtal som banade
            väg för de inslag av överstatlighet som EU då innehöll och alltid
            kommer att innehålla. Det kräver alltså att samtliga länder på
            mellanstatlig nivå är överens om att ingå ett överstatligt avtal.
          </note>
          <note>
            Min andra kommentar handlar om Kenneth Kvists idoga försök att
            hitta argument för att hans ståndpunkt inte skulle stoppa en utvidgning
            av EU. Det är klart att den gör. Får jag fråga Kenneth Kvist följande:
            Om vi delar upp det Niceavtal som han nu så frenetiskt är emot
            att Sveriges riksdag ska anta i tolv anslutningsfördrag, är Kenneth
            Kvists Vänsterparti då berett att i Sveriges riksdag rösta för
            det? Därför att om ni inte röstar för de anslutningsfördrag som
            det uppdelade Nicefördraget i så fall skulle innehålla så innebär
            er ståndpunkt de facto att ni säger nej till de östeuropeiska
            folkens rätt att komma med i en demokratisk organisation av EU:s
            karaktär. Röstar ni för de tolv anslutningsfördragen när Nicefördraget
            har hackats upp i dessa beståndsdelar, ja eller nej?
          </note>
          <note type="speaker">
            Anf. 13 KENNETH KVIST (v) replik:
          </note>
          <note>
            Herr talman! Det är en vanlig metod att försöka styra vad debattmotståndarna
            ska svara. Och en fråga som det inte går att svara ja eller nej
            på kan givetvis inte besvaras med antingen ja eller nej.
          </note>
          <note>
            Per Unckel har grundläggande fel. Nicefördraget styckas inte
            upp och blir likadant i varje ansökningslands avtal med EU när
            landet ansluter sig. Det är falskt att påstå det. Det finns ju
            många delar i Nicefördraget som inte alls har med detta att göra.
            Det handlar om att kommissionen får en utrikespolitisk general.
            Det har inget med detta att göra. Det handlar om att åtta och
            kanske framför allt gamla stora federalistiskt inriktade länder
            kan springa före andra för att sedan kanske tvinga med dem. Det
            finns ingenting i anslutningsfördraget som har med det att göra.
            På punkt efter punkt finns det drag av ökad överstatlighet i Nicefördraget
            som inte behöver skrivas in. Det behöver inte skrivas in i anslutningsfördraget
            t.ex. att det ska ske fler omröstningar med kvalificerad majoritet
            för att man ska nå högre effektivitet, vilket ju ökar överstatligheten.
            Inget av detta behövs. Möjligen behövs att man förändrar lite
            grann när det gäller relationerna och hur stort EU-parlamentet
            ska vara.
          </note>
          <note>
            Det behövs några andra sådana stadganden av formell natur. Och
            det går mycket väl att göra i anslutningsfördraget. Det är alltså
            en illusion att tro något annat.
          </note>
          <note>
            Att regeringar i mellanstatligt samarbete överlåter beslutsmakt
            är naturligtvis formellt korrekt. Men när man överlåter beslutsmakt
            till ett organ som fungerar som en byråkratisk elitinstitution
            i stället för som en demokratisk institution så är detta till
            sitt innehåll, om än inte till formen, ett odemokratiskt beslut.
            Det är alltså till formen demokratiskt men till sitt innehåll
            odemokratiskt.
          </note>
          <note type="speaker">
            Anf. 14 PER UNCKEL (m) replik:
          </note>
          <note>
            Herr talman! Jag tror att jag låter Kenneth Kvists utläggning
            om det demokratiska i överstatliga och mellanstatliga beslut läggas
            till handlingarna med hans egna ord.
          </note>
          <note>
            Beträffande den andra frågan om det upphackade
          </note>
          <note>
            Nicefördraget vill jag säga följande. Innebörden i det som Kenneth
            Kvist säger är följande. Vänsterpartiet är berett att rösta för
            ett anslutningsfördrag där man ändrar åtminstone en del av siffrorna
            när det gäller röstviktning osv. I reservationen framhålls det
            dessutom att också dessa delar är diskriminerande. Av detta kan
            man ju inte dra någon annan slutsats än att inte heller Vänsterpartiet
            egentligen är berett att ställa upp på dessa förändrade röstningviktningstal.
          </note>
          <note>
            Men viktigare än så: Vänsterpartiet är inte berett att ställa
            upp på sådana förändringar av unionen som gör att den är möjlig
            att operera med uppemot 30
          </note>
          <note>
            medlemmar. Innebörden av den utsagan är att Vänsterpartiet hälsar
            de östeuropeiska nyblivna demokratierna välkomna till en union
            som saknar möjlighet att fullfölja sina uppgifter. Mot bakgrund
            av Vänsterpartiets ståndpunkt att man tycker så illa om unionen
            är detta i någon grad ett logiskt ställningstagande, men gentemot
            de östeuropeiska folken är det en förolämpning. Vi hälsar dem
            välkomna medvetet till någonting som vi vet inte kommer att fullfölja
            sina uppgifter.
          </note>
          <note>
            Det borde Kenneth Kvist i ärlighetens namn berätta för de vänner
            som han möjligen fortfarande har kvar i de länder som vi nu talar
            om.
          </note>
          <note type="speaker">
            Anf. 15 KENNETH KVIST (v) replik:
          </note>
          <note>
            Herr talman! Det var ju en enastående karakteristik av EU som
            den fungerar innan antagande av Nicefördraget, att EU skulle vara
            en institution som över huvud taget inte fungerar, att man skulle
            ha ungefär samma makt för Europaparlamentet, att man inte skulle
            ha det så att åtta stater kan springa i förväg, att man inte ska
            utse någon ordförande för kommissionen med speciell makt och övergå
            till beslut med kvalificerad majoritet för att kunna tvinga tredskande.
          </note>
          <note>
            Det är i sig en oförskämd recension av ansökarländerna att de
            för det första skulle sabotera verksamheten. För det andra behövs
            inte de nya dragen i EU för ansökning, och om de behövs för att
            EU ska fungera, då fungerar inte EU heller i dag med Per Unckels
            logik. Jag tycker att orden ibland skenar lite fortare än tanken.
          </note>
          <note>
            När det gäller diskussionen om överstatlighet eller inte tror
            jag att min ståndpunkt är hållbar. Överstatlighet innebär alltid
            ett demokratiskt problem. Sedan kan man diskutera situationer
            där överstatlighet i enskilda och mycket väl preciserade fall
            kan diskuteras och vara nödvändig. Men generellt sett är det alltid
            så att överstatlighet i ordets egentliga mening betyder att andra
            stater sätter sig över en stat. Och om det är en demokratisk stat
            sätter sig andra över detta folks vilja. Det är en problematik
            med överstatlighet.
          </note>
          <note>
            Den som inte inser det bör kanske fundera lite djupare på dessa
            ting.
          </note>
          <note type="speaker">
            Anf. 16 HOLGER GUSTAFSSON (kd):
          </note>
          <note>
            Herr talman! I filmen Gladiator ställs frågan "Vad är Rom?" Rom
            är en vision, svarar kejsaren Marcus
          </note>
          <note>
            Aurelius. Men det är en vision som glömts bort och som förtrampats.
          </note>
          <note>
            Samma fråga kan man ställa om EU: Vad är EU?
          </note>
          <note>
            När man hör människor tala om EU, inte minst i vårt land, är
            det påfallande att EU beskrivs som något främmande, någonting
            som existerar i Bryssel.
          </note>
          <note>
            Låt mig ge mitt eget svar på frågan vad EU är.
          </note>
          <note>
            Det är förstås en vision och en dröm om fred och samförstånd
            på en kontinent som varit svårt sargad av krig. Men EU är också
            en praktisk verklighet. EU
          </note>
          <note>
            finns inte bara i Bryssel, utan lika mycket i Götene,
          </note>
          <note>
            Kiruna och i Katrineholm. Framför allt är EU alla dess medlemsländer
            och medborgare.
          </note>
          <note>
            Problemet är att så få medborgare upplever detta.
          </note>
          <note>
            Den uppgift som vi står inför är att göra EU till en union för
            dess medborgare mer än en union av stater.
          </note>
          <note>
            Herr talman! Nicefördraget innebär ett steg på vägen mot återförening
            av Europa. Vi önskar nog alla att den återföreningen ska ske så
            snabbt som möjligt, så att vi kan lägga bakom oss all den ondska
            och allt det mänskliga lidande som krigen, gränserna och kommunismen
            har åsamkat Europa. Nicefördraget bör godkännas!
          </note>
          <note>
            Men det är bekymmersamt att regeringen Persson förefaller helt
            nöjd med Nicefördraget. Resultatet av fördraget faller enligt
            Kristdemokraterna alldeles för långt hitom målet: att göra unionen
            mer demokratisk, mer handlingskraftig och mer öppen. Nicefördraget
            är ett lappande och lagande när EU egentligen behöver en helt
            ny kostym.
          </note>
          <note>
            Låt mig konstatera att Nicefördraget i flera avseenden är ett
            misslyckande. Regeringscheferna tvingades skjuta på de avgörande
            framtidsfrågorna till nästa regeringskonferens år 2004, men när
            man lyssnade till Göran Perssons linjetal i Berlin hörde man att
            statsministern är ganska nöjd med EU. Han är uppenbarligen nöjd
            med att lägga största möjliga makt i händerna på regeringscheferna
            och deras ministrar i rådet.
          </note>
          <note>
            Han väljer därmed att försvaga kommissionen och parlamentet.
            Han betraktar EU-projektet som i det närmaste avslutat och färdigt.
          </note>
          <note>
            Herr talman! Kristdemokraternas vision är annorlunda än den som
            Persson gett uttryck för. Vi anser att EU har en bra bit kvar
            på vägen mot en väl fungerande union. Vår vision är att EU:s framtid
            bygger på ökad demokrati, ökad handlingskraft och en ökad betoning
            på Europas värdegemenskap.
          </note>
          <note>
            Först och främst måste regeringskonferensen 2004
          </note>
          <note>
            ta ett helhetsgrepp på unionens framtidsfrågor. Det räcker inte
            att besvara de fyra s.k. post-Nice-frågorna.
          </note>
          <note>
            Det behövs en "konstitution" som klart reder ut vad de olika
            institutionerna ska ansvara för och hur kompetensfördelningen
            mellan medlemsstaterna och EU
          </note>
          <note>
            ska vara.
          </note>
          <note>
            Fördragen bör delas upp i två delar; en konstitutionell och en
            sakpolitisk del. Den nya
          </note>
          <note>
            "konstitutionen" ska vara kort och lättförståelig. Den bör slå
            fast:
          </note>
          <note>
            · Uppgifter om ansvar för unionens olika institutioner.
          </note>
          <note>
            · Vad som är EU:s kompetensområde och vad som är medlemsländernas
            kompetensområde.
          </note>
          <note>
            · Medborgarnas grundläggande rättigheter gentemot unionen.
          </note>
          <note>
            · Enkla och entydiga regler för beslutsfattande om konstitutionella
            ändringar och tillägg.
          </note>
          <note>
            Man kan säga att unionen behöver koncentreras och effektiviseras,
            dvs. koncentrera sig på de uppgifter där nationsgränsöverskridande
            samarbete är nödvändigt.
          </note>
          <note>
            Vissa områden bör huvudsakligen vara EU:s kompetens, såsom utrikespolitik
            och den inre marknaden. Andra viktiga områden där EU bör komplettera
            medlemsstaternas insatser är rättssamhället, flyktingfrågor, miljö
            och forskning. Men det finns också områden som bör avföras från
            EU:s ansvar, inte minst för att frigöra resurser till de gemensamma
            ansvarsområdena.
          </note>
          <note>
            Den s.k. subsidiaritetsprincipen bör stärkas med en "författningsdomstol"
            inom EU. För att en maktcentralisering inte ska riskeras bör det
            vara möjligt för en oberoende författningsdomstol att avgöra var
            en fråga hör hemma, inom EU eller nationellt.
          </note>
          <note>
            Också den parlamentariska kontrollen måste stärkas. I ett läge
            där EU får mer och mer att säga till om och då den nationella
            vetorätten försvinner blir Europaparlamentets medbeslutande nödvändigt
            för att kontrollera och förankra besluten hos medborgarna.
          </note>
          <note>
            Europaparlamentet är ju folkets enda direktkanal in i
          </note>
          <note>
            EU. På andra områden där majoritetsbeslut används i rådet bör
            därför parlamentet involveras genom s.k.
          </note>
          <note>
            medbeslutandeförfarande.
          </note>
          <note>
            Herr talman! EU-kommissionärerna kan beskrivas som EU:s regering.
            Precis som för en nationell regering bör det vara möjligt för
            de folkvalda i parlamentet att förklara misstroende mot en enskild
            kommissionsledamot och därmed avsätta denna.
          </note>
          <note>
            Det behövs också enklare och effektivare beslutsregler. Nicefördragets
            regler om s.k. trippelmajoritet innebär ännu krångligare regler
            än tidigare. Det nationella vetot kvarstår på en mängd beslutsområden
            och hindrar en kraftfull politik. Än svårare kommer det att bli
            när antalet beslutsfattande länder ökar till långt över 20. Vi
            anser att beslut med kvalificerad majoritet ska vara grundregeln.
            Undantag bör endast göras för grundlagsändringar, intag av nya
            medlemsstater och vid beslut om bidrag till EU:s budget.
          </note>
          <note>
            Herr talman! EU:s inflytande har växt på många områden. Det är
            områden som direkt berör den enskilda människans vardag. Enskilda
            medborgare har inte haft tillfredsställande rättigheter mot ofta
            anonyma EU-myndigheter.
          </note>
          <note>
            Genom att göra den nyskrivna EU-stadgan om medborgarnas grundläggande
            rättigheter rättsligt bindande stärks medborgaren, och EU kan
            bli en union för medborgarna. Men det nuvarande läget för stadgan
            är problematiskt. Ingen vet riktigt om EU-
          </note>
          <note>
            stadgan är bindande eller ej. EU befinner sig i ett folkrättsligt
            vakuum. Idealet är naturligtvis att stadgan blir bindande och
            att EU:s stadga ansluts till
          </note>
          <note>
            Europarådets konvention om mänskliga rättigheter.
          </note>
          <note>
            Herr talman! Ett s.k. konvent, med representanter för nationella
            parlament och Europaparlamentet, bör förbereda regeringskonferensen
            2004. Men det finns en befogad oro att regeringscheferna i slutändan
            ignorerar konventets förslag och avgör frågorna i de slutna sammanträdesrummen.
            Detta kan inte accepteras.
          </note>
          <note>
            Möjligheterna är goda att konventet, genom att grundligt och
            sakligt förbereda sina förslag under en längre tid, och i dialog
            med det civila samhället, kan presentera ett genomtänkt förslag
            till "konstitution".
          </note>
          <note>
            Regeringscheferna har sedan ett stort ansvar att verkligen respektera
            detta förslag och att inte förpassa det till papperskorgen under
            efterföljande förhandlingar.
          </note>
          <note>
            Det är positivt att ministerrådet i framtiden kan fatta beslut
            med kvalificerad majoritet på fler områden. Majoritetsbeslut gör
            det enklare att vidareutveckla politiken på de områden där ett
            fördjupat samarbete behövs. Men fortfarande finns en beklaglig
            mängd undantag från regeln om majoritetsbeslut, exempelvis på
            asylpolitikens område.
          </note>
          <note>
            Herr talman! Det har gjorts flera viktiga framsteg i Nicefördraget.
            Det gäller exempelvis reglerna om en s.k. varningsmekanism för
            förebyggande åtgärder mot ett land som misstänks för att allvarligt
            bryta mot unionens grundläggande principer. Nicefördraget skapar
            också en rättslig grund för europeiska politiska partier. Det
            är positivt, eftersom europeiska partier kan bidra till en politisk
            dialog över nationsgränserna och ett europeiskt politiskt medvetande.
          </note>
          <note>
            Herr talman! Kristdemokraterna vill se kvalitetsförstärkningar
            inom EU, ett kvalitetssäkrat EU. Låt mig ange 10 åtgärder för
            detta:
          </note>
          <note>
            1. en "konstitution",
          </note>
          <note>
            2. renodla EU:s uppgifter,
          </note>
          <note>
            3. stärk subsidiaritetsprincipen med en författningsdomstol,
          </note>
          <note>
            4. stärk den parlamentariska kontrollen,
          </note>
          <note>
            5. att öka kommissionernas personliga ansvar,
          </note>
          <note>
            6. skapa enklare och effektivare beslutsregler,
          </note>
          <note>
            7. säkerställ medborgarnas rättigheter,
          </note>
          <note>
            8. öka insynen och öppenheten i rådet och kommissionen,
          </note>
          <note>
            9. rätta till fusket genom ökad intern kontroll,
          </note>
          <note>
            10. dribbla inte bort demokratin vid kommande regeringskonferens.
          </note>
          <note>
            Herr talman! Nicefördraget är visserligen otillräckligt men ändå
            ett steg i rätt riktning. Därför yrkar jag bifall till det sammansatta
            utskottets förslag i betänkandet.
          </note>
          <note>
            Anf. 17 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Jag kan instämma i att vi ska ha ökad demokrati
            och ökad handlingskraft. Det är naturligtvis önskvärt. Problemet
            är hur man gör det,
          </note>
          <note>
            Holger Gustafsson, och bevarar de nationella parlamentens roll,
            bevarar den nationella kompetensen och samtidigt effektiviserar
            det gemensamma arbetet. Det är nog ofta lättare sagt än gjort
            att kritisera Nicefördraget.
          </note>
          <note>
            Det är lätt att säga att man borde dela upp fördraget i två delar.
            Det är däremot svårare att genomföra utan att samtidigt allvarligt
            nagga bl.a. den svenska riksdagens roll genom att beslut som egentligen
            hör hemma i grundfördraget kan fattas utan att de olika riksdagarna
            är med och ratificerar.
          </note>
          <note>
            Det är lätt att säga att det är mer demokratisk om vi ger Europaparlamentet
            en ökad makt. Men det innebär samtidigt maktmässigt att vi ger
            större makt till större länder. Det innebär i det praktiska europeiska
            samarbetet att vi får många nya praktiska problem.
          </note>
          <note>
            Vi skulle med automatik ha medbestämmande i Europaparlamentet
            varje gång vi använde majoritetsbeslut i rådet. Det innebär att
            parlamentet skulle vara med och fatta beslut om mycket mer än
            vad t.ex. den svenska riksdagen gör i dag. Parlamentet skulle
            också ha medbeslutande i alla frågor som i dag fattas t.ex.
          </note>
          <note>
            inom enbart den svenska regeringen. Det skulle bli en mer komplicerad
            procedur.
          </note>
          <note>
            Det kan låta som en sympatisk idé att vi ska anta rättighetsstadgan.
            Men man ska komma ihåg att rättighetsstadgan inte skrevs på ett
            sätt som kan göra den juridiskt bindande. Även om vi alla vill
            ge våra värderingar om mänskliga rättigheter en starkare grund
            är rättighetsstadgan i dag inte ett så tungt dokument att den
            klarar att bli juridisk bindande. Vi måste noga akta oss så att
            vi inte urholkar Europarådets viktiga roll för mänskliga rättigheter.
          </note>
          <note>
            Herr talman! Jag vet inte var Holger Gustafsson har läst referatet
            av Göran Perssons tal om EU:s framtid. Jag kan garantera Holger
            Gustafsson på de få sekunders talartid jag har kvar att det innehåller
            betydligt mer kring Europas och EU:s framtid än det
          </note>
          <note>
            Holger Gustafsson nu sade. Det handlar bl.a. om de viktiga områdena
            jordbrukspolitiken, regionalpolitiken, asyl och migration. Vi
            måste bygga EU steg för steg.
          </note>
          <note type="speaker">
            Anf. 18 HOLGER GUSTAFSSON (kd) replik:
          </note>
          <note>
            Herr talman! Jag börjar bakifrån med frågorna.
          </note>
          <note>
            Den kritik vi har mot Göran Perssons hållning efter
          </note>
          <note>
            Berlintalet och synen på Nicefördraget, som vi har uppfattat
            det, är att man lägger alltför stor tyngdpunkt på enbart mellanstatlighet.
            Vi tror att man i vissa frågor bör ha en större kraft på överstatligt
            plan. Det gäller de frågor som är klart nationsgränsöverskridande.
            Det är viktigt att vi får en god demokrati i dem.
          </note>
          <note>
            Vi är också beredda att ge Europaparlamentet den kraft som den
            rätteligen har. EU-parlamentarikerna är också de facto direkt
            folkvalda och är svenska folkets kanal in i EU-parlamentet. Det
            tycker vi att man ska respektera även från det nationella parlamentet.
          </note>
          <note>
            Vi vill också se en större andel beslut med kvalificerad majoritet.
            Det gör vi helt enkelt av den anledningen att det sista landet,
            den sista medlemmen, som är mot ett förändringsarbete inte rimligen
            kan avgöra hela unionens framtid. Vi respekterar majoritetsbeslut
            i våra nationella parlament. Att fatta beslut med kvalificerad
            majoritet i Europasammanhang är en bättre utvecklingsväg som vi
            bör slå vakt om.
          </note>
          <note>
            Anf. 19 Utrikesminister ANNA LINDH (s)
          </note>
          <note>
            replik:
          </note>
          <note>
            Herr talman! Det är en uppfattning som ofta kommer tillbaka att
            det mellanstatliga arbetet är ett mer odemokratiskt samarbete.
            Låt mig påminna om att det mellanstatliga arbetet bygger på nationella
            regeringar som i sin tur bygger på nationella parlament och reaktionerna
            och besluten i de nationella parlamenten. Jag tycker inte att
            det är odemokratiskt att utgå från nationella parlament, t.ex.
            den svenska riksdagen.
          </note>
          <note type="speaker">
            Anf. 20 HOLGER GUSTAFSSON (kd) replik:
          </note>
          <note>
            Herr talman! Det låter naturligtvis väldigt bra i det nationella
            parlamentet att svara som utrikesministern gör. Men starka institutioner
            är de facto av stort värde för de små nationerna.
          </note>
          <note>
            De stora länderna med starka regeringar får företräde om vi driver
            mellanstatligheten för långt, och det är det som bekymrar oss.
            Sverige är ändå en liten nation.
          </note>
          <note>
            Vi hoppas att regeringen kommer med goda förslag som vinner framgång.
            Men en alltför stark mellanstatlighet gör de stora länderna starka,
            och det bekymrar oss. Därför vill vi gärna slå ett slag politiskt
            för starka institutioner.
          </note>
          <note type="speaker">
            Anf. 21 KENNETH KVIST (v) replik:
          </note>
          <note>
            Herr talman! Holger Gustafsson började med en ganska klok iakttagelse,
            nämligen att människor ute i bygderna upplever EU som något främmande.
            Så är det därför att EU inte är följden av folkens krav utan en
            konstruktion ovanifrån. EU är till sin karaktär en ganska elitistiskt
            uppbyggd organisation med stor tjänstemannamakt, stor och ökande
            makt för det översta skiktet av politiker i varje enskilt land
            och minskat inflytande för de nationella parlamenten och därmed
            för väljarna.
          </note>
          <note>
            Ta bara frågan om Europapartier, som diskuteras i
          </note>
          <note>
            Nicefördraget och som vi ännu inte har varit inne på i dag. EU
            ska påverka den europeiska partistrukturen, kanske genom bidrag
            och ekonomiska medel, för att konstruera partier som egentligen
            inte har någon grund i folkdjupet i de enskilda medlemsländerna.
          </note>
          <note>
            Det är ett sätt att plantera in något ovanifrån.
          </note>
          <note>
            Jag tycker att det är betecknande för kristdemokraternas inställning.
            Gustafsson säger att starka institutioner inte skulle ge de stora
            staterna några favörer, men mellanstatlighet skulle göra det.
            Men mellanstatlighet kan innebära just att de små staterna har
            en faktisk vetorätt - en faktisk rätt att gå sin egen väg om de
            inte finner sig i ett beslut. Överstatliga starka ämbetsmannaorganisationer
            - de må, med
          </note>
          <note>
            Gustafssons terminologi, vara hur oberoende som helst - är ändå
            institutioner bestående av en elit som står över folklagrens möjlighet
            till ansvarsutkrävande.
          </note>
          <note type="speaker">
            Anf. 22 HOLGER GUSTAFSSON (kd) replik:
          </note>
          <note>
            Herr talman! Enligt mitt förmenande har Kenneth
          </note>
          <note>
            Kvist och EU-motståndarna ett stort ansvar för att svenska folket
            känner sig oerhört främmande inför
          </note>
          <note>
            EU och anser att EU är någonting som finns i Bryssel, dvs. någon
            annanstans. Att här i talarstolen, som
          </note>
          <note>
            Kvist gjorde tidigare, säga att omvärlden inte har förändrats
            och att det inte behöver fattas några nya beslut är att förvanska
            verkligheten oerhört.
          </note>
          <note>
            Alla vet, särskilt på det utrikespolitiska området, hur mycket
            omvärlden förändras dessa dagar. Att då inte leva med och godta
            förändringar i det samarbete vi har med EU är helt orimligt.
          </note>
          <note>
            Det är klart att det är svårt för många människor att veta vilken
            ståndpunkt de ska inta i en sådan debatt.
          </note>
          <note>
            Vi borde ha ett gemensamt ansvar för att beskriva verkligheten
            som den är, och vi borde ta ansvar för att fatta beslut i fördrag
            och annat. Då skulle också svenska folket ha en annan utgångspunkt
            för sitt ställningstagande gällande EU.
          </note>
          <note>
            Kenneth Kvist använde ordet elitistisk. Är vi som sitter i riksdagen
            som svenska folkets representanter en elit? Det finns också valda
            representanter i Europaparlamentet. Vi som är förtroendevalda
            ser oss knappast som en elit i sammanhanget. Det är en förvanskning
            som gör det svårare för svenska folket att få en realistisk uppfattning
            om EU, och det bör vi inte bidra till.
          </note>
          <note type="speaker">
            Anf. 23 KENNETH KVIST (v) replik:
          </note>
          <note>
            Herr talman! När det gäller ansvaret tror jag att
          </note>
          <note>
            Holger Gustafsson tillvitade mig lite väl mycket. Jag tror att
            verkligheten, framför allt, bär ansvaret. Människor ser. Människor
            märker. Människor förstår.
          </note>
          <note>
            Man erfar hur EU fungerar och hur länder pressas att anpassa
            sig till EU, vilket också Sverige gör på politikområde efter politikområde.
          </note>
          <note>
            Jag sade inte att verkligheten är oföränderlig utan tvärtom att
            den är föränderlig och att EU i högsta grad har förändrats mot
            ökad överstatlighet. Det var inte jag som förvanskade verkligheten.
          </note>
          <note>
            Men i utskottsbetänkandet står det att ingenting egentligen händer
            med EU:s karaktär oavsett vilket steg man tar mot överstatlighet.
            Det är det som står i utskottsbetänkandet.
          </note>
          <note>
            Det är utskottsmajoriteten, där Holger Gustafsson ingår, som
            inte riktigt förstår att man till slut ändrar kvalitet och innehåll
            när man förändrar saker steg för steg. Det var det jag ville påpeka
            med mitt exempel.
          </note>
          <note>
            Just detta formuleras gång på gång i utskottsmajoritetens betänkandetext.
            Någonting har kanske skett, men det har inte haft någon praktiskt
            betydelse för frågan om överstatlighet eller för EU:s karaktär.
            Men
          </note>
          <note>
            EU:s karaktär har förändrats, och det beklagar vi.
          </note>
          <note type="speaker">
            Anf. 24 HOLGER GUSTAFSSON (kd) replik:
          </note>
          <note>
            Herr talman! Nu är det så att verkligheten förändras steg för
            steg och dag för dag, Kenneth Kvist.
          </note>
          <note>
            Sveriges riksdag måste ta ett ansvar för det i de nationella
            besluten, men också i de internationella. Vi måste ta vårt ansvar
            och fatta nya beslut och inta nya ståndpunkter.
          </note>
          <note>
            Att globaliseringen är en verklighet som vi måste leva med i
            denna kammare och också i Europasamarbetet borde vara uppenbart
            för alla i dag. Vi kan ta ansvar för detta och fatta nya beslut.
            Det beslut vi ska fatta i dag är inte det sista i detta sammanhang.
          </note>
          <note>
            Jag tror att det är dags även för Vänsterpartiet att vakna upp
            inför den förändringen, så att vi kan beskriva EU på samma sätt
            för svenska folket. Vi har ett personligt ansvar för att inte
            missleda någon i vårt samhälle.
          </note>
          <note type="speaker">
            Anf. 25 ÅSA TORSTENSSON (c):
          </note>
          <note>
            Herr talman! Vi har i dag att besluta om och godkänna Nicefördraget
            i Sveriges riksdag, efter de intensiva och kompromissfyllda förhandlingar
            som skedde i Nice. Det vi nu har att ta ställning till är kanske
            inget perfekt fördrag. Herr talman! Det kan det inte heller bli
            efter dygn av kompromissande.
          </note>
          <note>
            Många frågor och problem som långsiktigt är avgörande för EU
            kvarstår som olösta, och det är utmanande. Det gäller hur EU:s
            institutioner ska fungera och om det ska bli mer demokratiskt
            och öppet och mer effektivt. Med detta kan vi naturligtvis inte
            vara nöjda.
          </note>
          <note>
            Men uppdraget i Nice var att förbereda EU och skapa institutionella
            förutsättningar inför en utvidgning med uppemot 12 nya medlemmar.
            Denna uppgift löstes i Nice. För Centerpartiet var och är uppdraget
            att öppna och skapa förutsättningar för nya länder som önskar
            bli medlemmar inom de närmaste åren den mest prioriterade frågan
            i EU-arbetet, förutom utmaningen att skapa ett medborgarnas Europa.
          </note>
          <note>
            Nu har de grundläggande maktfrågorna, som hänger samman med att
            EU ska kunna ha 27 medlemmar, lösts. Det är bra. Därför anses
            Centerpartiet att Nicefördraget ska godkännas.
          </note>
          <note>
            Herr talman! I folkomröstningen på Irland sade man nej till Nicefördraget.
            Detta stämmer till eftertanke och måste ses som ett tydligt tecken
            på att klyftan mellan EU och dess medborgare är stor och att behovet
            av en öppen och bred debatt om EU och dess utveckling är mycket
            stort både på det nationella och det internationella planet. EU
            behöver få en starkare förankring bland medborgarna än vad fallet
            är i dag, och det kan bara åstadkommas genom att medborgarna görs
            delaktiga och att det därmed skapas en ny balans som ökar insynen
            i och möjligheten att påverka EU:s institutioner och EU:s utveckling.
          </note>
          <note>
            Herr talman! Centerpartiets vision om ett enat Europa handlar
            om ett smalare men effektivare EU, som värnar freden och mänskliga
            rättigheter, främjar rörlighet och utbyte och slår vakt om mångfalden
            och olikheterna i vår världsdel. Det är ett mångfaldens
          </note>
          <note>
            Europa, präglat av olika kulturer och olika nationella, regionala
            och lokala identiteter, som alla samsas och berikar varandra.
          </note>
          <note>
            EU:s historiska utmaning är nu att åstadkomma ett enat Europa
            genom att öppna sig för nya medlemmar.
          </note>
          <note>
            Det förutsätter vilja både till samarbete och solidaritet. Ett
            viktigt led i den fortsatta processen måste vara att öka unionens
            legitimitet samtidigt som dess förmåga att lösa viktiga problem
            också ökar. Det förutsätter en större tydlighet i frågor om vilka
            uppgifter som EU ska ta sig an.
          </note>
          <note>
            Samtidigt är det uppenbart att överstatligheten och överstatliga
            organs kompetens också måste begränsas. Centerpartiets idé om
            ett samhälle byggt underifrån innebär att beslut ska fattas så
            nära de berörda som möjligt. Det betyder också att vår utgångspunkt
            är den lokala demokratin och att dess möjligheter begränsar regioners,
            staters och därmed EU:s kompetenser.
          </note>
          <note>
            Tanken om ett medborgarnas Europa måste innebära att fler av
            unionens medborgare har en möjlighet att läsa, förstå och ge synpunkter
            på också unionens politik och utveckling. Det måste innebära att
            beslutsfattare är möjliga att identifiera och utkräva ansvar av
            och att man gratis kan få tillgång till och tillgodogöra sig grundläggande
            dokument. Bara med ökad insyn, klarhet och förståelse kan medborgarna
            öka sin delaktighet i och sitt engagemang för Europafrågorna och
            delta aktivt i Europadebatten.
          </note>
          <note>
            Europeiska rådet i Laeken kommer att anta en förklaring som kommer
            att bana väg för en ny regeringskonferens. Det är viktigt att
            vi nu gör en mer djupgående analys av unionen samt den roll som
            unionen kommer att spela i framtiden. Det är därför viktigt att
            vi diskuterar hur maktfördelningen mellan
          </note>
          <note>
            EU och medlemsländerna ska se ut och hur besluten ska fattas,
            och då med medborgaren som utgångspunkt.
          </note>
          <note>
            Fru talman! Europeiska rådet väntas även anta en deklaration
            och en tidsplan som ska leda fram till regeringskonferensen 2004.
            Ett konvent kommer förmodligen att sammankallas för att förbereda
            den kommande regeringskonferensen, där även kandidatländerna föreslås
            ta plats. Det är oerhört angeläget att detta arbete också avslutas
            i sådan tid att tidtabellen för utvidgningen inte försenas och
            att kandidatländerna ges reella möjligheter att delta i en bred
            och djup debatt om hur EU ska utvecklas framgent.
          </note>
          <note>
            Regeringen har tillsatt den parlamentariska
          </note>
          <note>
            EU 2004-kommittén, vars uppgift är att stimulera en bred offentlig
            debatt och ökad kunskap om EU:s utveckling och framtid. Centerpartiet
            ser fram emot och stöder det arbete som denna kommitté är utsedd
            att göra. Vi anser att både konventet och den svenska
          </note>
          <note>
            EU 2004-kommittén måste arbeta på ett sådant sätt som stärker
            det civila samhällets delaktighet, roll och insyn i den europeiska
            unionen. För att man ska nå dit är det viktigt att de nationella
            parlamenten ges en stark ställning i konventet. Vi anser även
            att de nationella politiska partierna och respektive parlamentariker
            måste ta sitt ansvar och bidra till en mer utvecklad debatt där
            fler görs delaktiga.
          </note>
          <note>
            Fru talman! Nu inleds på allvar utmaningen att stärka medborgarens
            roll i EU och demokratisera EU.
          </note>
          <note>
            Nu krävs ett helhetsgrepp. Upprepade gånger har
          </note>
          <note>
            EU:s ledare uttalat behovet av att förenkla fördragen.
          </note>
          <note>
            Lika ofta har det visat sig vara svårt att förenkla invecklade
            paragrafer som tillkommit just efter kompromisser mellan länder
            och som därmed också medvetet gett utrymme för olika tolkningar.
            Svårigheterna visar sig också på behovet av att förena arbetet
            med att förenkla fördragen med en diskussion om vad EU
          </note>
          <note>
            egentligen syftar till.
          </note>
          <note>
            Fru talman! Centerpartiet anser att det för att man ska kunna
            öka tydligheten om vad EU är och har befogenheter att ägna sig
            åt behövs en ny konstitution som kan ersätta det lapptäcke av
            fördrag som i dag utgör EU:s grundläggande lagstiftning. Utgångspunkten
            måste vara att bygga vidare på EU:s unika karaktär, med både överstatlighet
            och mellanstatlighet. Vidare anser Centerpartiet att kommissionen
            och dess roll måste beskrivas för vad den är - EU:s verkställande
            kraft och en tjänstemannaorganisation. Därför menar vi att det
            är dags att också utveckla den funktionen genom att t.ex. renodla
            uppgifterna och underställa kommissionen de beslut som fattas
            i de politiska institutionerna. Centerpartiet ser inget behov
            av att omvandla kommissionen till en överstatlig regering på europeisk
            nivå utan önskar i stället förskjuta tyngdpunkten till de valda
            institutionerna, som parlament och ministerråd, vilka båda bör
            ha initiativrätt. Centerpartiet önskar också ge de nationella
            parlamenten en tydligare roll i EU:s arbete, vilket vi ser som
            en oerhört viktig del för att just medborgarens delaktighet och
            insyn ska stärkas.
          </note>
          <note>
            Fru talman! Centerpartiets synpunkter inför Laekenmötet har sin
            utgångspunkt i Centerpartiets idéer om de enskilda människorna
            och de frivilliga gemenskaperna som grund för samhällsbygget.
            Det är en stor utmaning att stärka det demokratiska samhället
            i vår närhet. Därför måste vi sätta EU:s utveckling och framtidsdiskussionen
            inför samma utmaning. Därför anser Centerpartiet att uppdraget
            för oss alla måste vara att just tydliggöra unionen, så att det
            framgår att makten byggs underifrån. Det måste vara att tydliggöra
            både beslutsvägar och politiskt innehåll i unionen, att flytta
            makt från anonyma tjänstemän till folkvalda med politiskt ansvar,
            att öka öppenheten och beslutsprocessens genomskinlighet, att
            öka möjligheten att kontrollera och styra unionens organ, att
            göra unionen begriplig för utomstående och framför allt att öka
            medborgarens möjlighet till delaktighet i unionens beslutsfattande.
          </note>
          <note>
            Fru talman! Ett avgörande steg för att skapa det öppna EU och
            ett mångfaldens EU är att ge nya medlemmar möjligheter att efter
            eget önskemål ansluta sig till den europeiska unionen. Det fördraget
            har nu riksdagen på sitt bord, och jag ställer mig bakom förslaget
            att godkänna Nicefördraget.
          </note>
          <note type="speaker">
            Anf. 26 KENNETH KVIST (v) replik:
          </note>
          <note>
            Fru talman! Det fanns en del sympatiska inslag i
          </note>
          <note>
            Åsa Torstenssons anförande om ett underifrånperspektiv, som hon
            kallade det. Hon hade också en bra syn på kommissionen. Hon kanske
            inte går lika långt som jag skulle vilja. Jag skulle nog vilja
            se att kommissionen avvecklas eller omformas, så att den blir
            en del av ministerrådets sekretariat.
          </note>
          <note>
            Sedan tar Åsa Torstensson upp ett par problematiska saker. Det
            gäller det här med de folkvalda inom
          </note>
          <note>
            EU. Om hon med detta menar att det ska vara en ökad makt åt EU-parlamentet
            är det en problematisk hållning därför att ökad makt åt EU-parlamentet
            innebär minskad makt åt de nationella parlamenten. Ökad makt åt
            EU-parlamentet innebär ökad överstatlighet.
          </note>
          <note>
            Framför allt, fru talman, undrar jag hur man, om man vill ha
            ett underifrånperspektiv på hur europeiskt samarbete ska utvecklas,
            kan godta Nicefördraget som ju tar flera steg i riktning mot ett
            ökat ovanifrånperspektiv med mera överstatlighet, med en kommission
            som mera kommer att likna en regering än förut, med starkare makt
            för det överstatliga EU-
          </note>
          <note>
            parlamentet osv. Jag behöver kanske inte upprepa allt vad jag
            tidigare har sagt för att karakterisera avtalet.
          </note>
          <note>
            Men det finns en motstridighet. Man kan inte säga att man är
            för ökad folklighet och närhet till de vanliga människorna och
            samtidigt godkänna ett avtal som innebär att man fjärmar sig från
            den grundhållningen.
          </note>
          <note type="speaker">
            Anf. 27 ÅSA TORSTENSSON (c) replik:
          </note>
          <note>
            Fru talman! Kenneth Kvist kanske inte lyssnade ordentligt när
            jag i mitt anförande lyfte fram just vikten av att de nationella
            parlamenten ges mer delaktighet och direkt inflytande i EU-arbetet.
            Där har vi gått vidare med våra tankar. Ungefär som vi bygger
            och utvecklar den nationella konstitutionen ser vi också framgent
            en möjlighet att ha en senat i EU med representanter från de nationella
            parlamenten som en del i att stärka dessas delaktighet i EU-arbetet.
          </note>
          <note>
            Kenneth Kvists argument att jag inte skulle kunna ansluta mig
            till Nicefördraget just utifrån underifrånperspektivet, det decentraliserade
            perspektivet, visar också Kenneth Kvists bristande förmåga att
            se det samlade ansvaret för den politik som vi är berörda av även
            på den nationella nivån. Centerpartiet särskiljer inte EU-politiken
            från den nationella och därmed från invånarnas delaktighet och
            medansvar. Däremot lägger vi in en konstitutionell utveckling
            där vi stärker den lokala nivån undan för undan. När vi pratar
            om ett effektivare och smalare EU innebär det alltså att fler
            beslut ska fattas på den lokala nivån och därmed också färre beslut
            i EU.
          </note>
          <note type="speaker">
            Anf. 28 KENNETH KVIST (v) replik:
          </note>
          <note>
            Fru talman! Jag vill bara konstatera att Centerpartiet uppenbarligen
            plockar russin ur lite olika kakor.
          </note>
          <note>
            Å ena sidan försöker man inta en lite EU-kritisk position när
            man säger att beslut ska flyttas ned. Å andra sidan diskuterar
            man i de termer som federalisterna driver - om konstitution, om
            att man ska konstruera någon form av senat inom EU osv. Det blir
            kanske så om man gör detta med att stå mittemellan allt som sin
            övergripande princip i politiken: Man vet inte riktigt vilket
            ben man ska stå på, och därför hamnar man lite mittemellan.
          </note>
          <note>
            Fru talman! Ännu återstår dock detta: Nicefördraget går faktiskt
            entydigt mot att mer beslut tas på EU-
          </note>
          <note>
            nivå över nationerna och därmed över den lokala nivån. Man kan
            inte hävda att man är för det nära och lokala å ena sidan och
            sedan anta ett fördrag som utvecklar sig åt precis motsatt håll
            å andra sidan. Det finns en motsättning i den ståndpunkten som
            är intressant att notera.
          </note>
          <note type="speaker">
            Anf. 29 ÅSA TORSTENSSON (c) replik:
          </note>
          <note>
            Fru talman! Det finns en tydlig skillnad mellan
          </note>
          <note>
            Kenneth Kvist och mig, och mellan Vänsterpartiet och Centerpartiet,
            och det är att vi inte har fastnat i
          </note>
          <note>
            1995 års retorik och svartvita tänkande i argumentering för eller
            emot EU. Utifrån EU-medlemskapet lägger vi an ett engagemang just
            i syfte att skapa ett mångfaldens EU. Därmed ställer vi oss också
            bakom ett Nicefördrag som innebär att vi ger nya länder tillträde
            till den gemenskap som vi själva sitter i. Det är inte Kenneth
            Kvist intresserad av. Det är naturligtvis också en stor skillnad
            på vilka ambitioner vi i våra partier lägger i nationellt engagemang
            i EU-arbetet och EU:s framtida utveckling.
          </note>
          <note type="speaker">
            Anf. 30 KARL-GÖRAN BI-ÖRSMARK (fp):
          </note>
          <note>
            Fru talman! Påpassligt inför dagens debatt har
          </note>
          <note>
            Regeringskansliet lagt på vårt bord - jag hoppas att den får
            en vid distribution - den lilla fina broschyren
          </note>
          <note>
            Nicefördraget i korthet. Det är en mycket bra broschyr som jag
            hade tillfälle att ögna igenom i går kväll.
          </note>
          <note>
            Den första meningen i broschyren lyder: Utvidgningen är en av
            Sveriges mest prioriterade frågor i
          </note>
          <note>
            EU-samarbetet. Det skriver jag verkligen under på.
          </note>
          <note>
            Egentligen skulle jag kanske ha formulerat det som att detta
            är den prioriterade frågan, inte en av. Det är nämligen den allra
            viktigaste frågan. Man kan prioritera hur mycket som helst, men
            ska man verkligen göra en hårdprioritering skulle det vara formuleringen.
          </note>
          <note>
            Vi fortsätter att bygga på det europeiska huset.
          </note>
          <note>
            Steg för steg bygger vi det. Grundstenarna i EU-
          </note>
          <note>
            bygget har växt fram under decennier. Det kanske vi som relativt
            nya medlemmar i EU inte alltid tänker på: Vi har också ett arv
            att förvalta, och vi ska vara med och bygga vidare. Vi har de
            olika fördrag som antagits under den tid vi inte var med i EG-
            och EU-
          </note>
          <note>
            sammanhang - EG-fördraget, kol- och stålunionsfördraget, Euroatomfördraget,
            unionsfördraget, Maastricht osv.
          </note>
          <note>
            Men nu går vi vidare med Nicefördraget. Folkpartiet välkomnar
            naturligtvis detta steg. Vi lägger ytterligare en sten till grunden
            för EU-bygget. Precis som regeringen skriver i propositionen var
            målet för regeringskonferensen just att säkerställa en väl fungerande
            utvidgad union. Via EU-nämnden och den beredningsgrupp som fanns
            kunde vi följa arbetet, precis som utrikesministern påpekade här.
            Det har varit intressant och lärorikt att kunna göra det. Man
            har fått lite mer insikt. Vi som inte var med från början när
            Sverige gick in i EU och satt i EU-nämnden har lärt oss ytterligare
            saker under resans gång. Det är naturligtvis oss förunnat få lite
            mer insikt än andra som inte finns med i de sammanhangen.
          </note>
          <note>
            Det vi diskuterat är just det som Nicefördraget nu tar upp -
            röstreglerna i rådet, kommissionens storlek,
          </note>
          <note>
            Europaparlamentets storlek och annat sådant som det nu finns
            siffror på. Det är klart att alla inte är helt nöjda. Så är det
            ju: Det är ett givande och tagande, och det är kompromisser. Men
            jag tycker ändå att det man kom fram till i Nice är acceptabelt.
            Folkpartiet välkomnar alltså detta, och jag yrkar bifall till
            beslutsförslaget i betänkandet och avslag på den reservation som
            finns.
          </note>
          <note>
            För det är ju så: Vänsterpartiet och Miljöpartiet var motståndare
            en gång i tiden när vi skulle gå in i
          </note>
          <note>
            EU och driver detta vidare. De ser egentligen bara svårigheter
            och inte de glädjeämnen som ändå finns i det europeiska bygget.
          </note>
          <note>
            Om man läser inledningen till deras reservation kan man se att
            den går i rakt motsatt riktning mot den första meningen i den
            broschyr jag talade om nyss:
          </note>
          <note>
            "Vänsterpartiet och Miljöpartiet var motståndare till
          </note>
          <note>
            Sveriges medlemskap i den europeiska unionen. Vårt huvudskäl
            var att demokratin skulle urholkas och rösträttens innehåll devalveras
            vid ett EU-
          </note>
          <note>
            medlemskap." Detta, menar man, har man nu fått bekräftat.
          </note>
          <note>
            Det är klart att Vänsterpartiet och Miljöpartiet har en poäng
            i den bemärkelsen att vi överlämnar vissa maktbefogenheter till
            EU. Men det är ju också hela poängen med det bygge vi gör. I områden
            där vi inte klarar av allting som enskilda stater försöker vi
            hitta vägar där vi kan ta gemensamma beslut. Egentligen är det
            inte konstigare än när man, framför allt ute i landet, för fram
            kritik mot den här kammaren för att vi fattar beslut mot kommuner
            och de blir missnöjda.
          </note>
          <note>
            Men man måste också ibland kunna se till helheten och till det
            större. Därför är det viktigt att man får fram någon form av kompetenskatalog,
            så att det blir tydligt för medborgarna var besluten ska fattas.
          </note>
          <note>
            Samtidigt sade Kenneth Kvist i ett av sina inlägg att en fara
            är att människor inte kan kräva ett politiskt ansvar. Jag får
            det inte riktigt att gå ihop med att
          </note>
          <note>
            Miljöpartiet och Vänsterpartiet bara ser till samarbetet mellan
            länderna. Hur kräver man ansvar där egentligen? Blir det tydligare
            för medborgarna om ministrar samlas och stänger in sig i ett rum
            för att så småningom komma ut och tala om att nu har vi kommit
            överens om detta. Det finns egentligen inga protokoll, och man
            kan inte riktigt få veta om det har pågått någon röstning, utan
            det är ett givande och tagande och så kommer man fram till en
            kompromiss.
          </note>
          <note>
            Är det tydligare för medborgarna? Nej, jag menar att det inte
            är det.
          </note>
          <note>
            Jag vill ta upp en sak till som Kenneth Kvist var inne på, att
            medborgarna aldrig har krävt ett EU. Jag är inte så säker på det.
            Om man går tillbaka till källorna och ser efter varför EU bildades
            över huvud taget finner man att det var på grund av erfarenheter
            av världskrig i Europa. Det fanns ett krav från medborgarna: Aldrig
            mer! Det var kravet. Då började man bygga denna organisation,
            detta samarbete, för att klara den delen. Sedan går bygget vidare.
            Det är inte så att den här floden som man bara kan gå ned i en
            gång, enligt Kenneth Kvist och andra, ser likadan ut hela tiden.
            Den förändras naturligtvis, och utvecklingen går vidare.
          </note>
          <note>
            Jag måste säga att det är bra mycket mer spännande att få vara
            med i det bygget och försöka komma med konstruktiva förslag än
            att sitta med klackarna i golvet och försöka gå tillbaka till
            någonting som vi egentligen inte önskar oss tillbaka till.
          </note>
          <note>
            Det här betänkandet slutar med framtidsfrågorna.
          </note>
          <note>
            En fjärdedel av betänkandet handlar just om detta.
          </note>
          <note>
            Jag ska avsluta mitt anförande just med framtidsfrågorna, därför
            att jag tycker att det är det som är spännande. Nu föreligger
            det som har beslutats i Nice. Det antar vi här i dag med en betryggande
            majoritet. Men det som är spännande nu är hur vi går vidare.
          </note>
          <note>
            Det finns vissa uppgifter som vi ska ta itu med.
          </note>
          <note>
            Det är en mer exakt avgränsning av EU:s och medlemsländernas
            befogenheter, någon form av kompetenskatalog. Inte så enkelt,
            men ändå. Det är vilken ställning EU-stadgan kommer att ha. Det
            är förenkling av fördragen. De ska ju bli begripliga, precis som
            har påpekats här tidigare. Och det är de nationella parlamentens
            roll i den europeiska strukturen.
          </note>
          <note>
            Folkpartiet är det parti som inte egentligen hesiterar att ge
            mer makt åt EU i någon from av federalistiskt system på de områden
            där vi anser att det är betydelsefullt och viktigt att vi fattar
            gemensamma beslut. Det blir olika nivåer här. Vi har regioner,
            och vi har kommuner. Vi har riksdagar, och vi kommer fortsättningsvis
            kanske också att ha ett parlament som består av två kamrar.
          </note>
          <note>
            Det är ett spännande arbete som dras i gång. Åren fram till nästa
            regeringskonferens ska utnyttjas på ett öppet och bra sätt, med
            dialog, så många bollar i luften som möjligt. Sedan får vi se
            vilka av de här bollarna vi kan ta ned.
          </note>
          <note>
            Det som hände i Nice och som har hänt på andra ställen när man
            har haft regeringskonferenser och ministermöten och när statsministrar
            och andra har träffats har varit lite bökigt och stökigt, minst
            sagt.
          </note>
          <note>
            Detta ska vi ta till oss. Det är en signal. Varför går så många
            människor ut på gator och torg och demonstrerar? Det gjorde man
            också i Nice. Det var tusentals människor ute. De hade olika budskap
            på sina plakat.
          </note>
          <note>
            Där fanns de som ville att vi skulle gå en mer federalistisk
            väg, de som ville att det skulle vara mer av global solidaritet,
            men där fanns också de som kastade sten, även om de var i klar
            minoritet.
          </note>
          <note>
            Jag tror att det är viktigt att vi som arbetar med de här frågorna
            har en öppen dialog med dessa grupper.
          </note>
          <note>
            Här finns mycket kunskap att ta till sig. Vi bör få ett system
            som gör att de som är ute på gator och torg och demonstrerar känner
            att de har en röst och att de får tillgång till arenor för denna
            röst.
          </note>
          <note>
            Jag ska avsluta med att säga att aldrig förr har den europeiska
            unionen stått inför så många och stora utmaningar som nu, med
            ambitionen att både utvidga kraftigt och fördjupa samarbetet.
            Detta ska göras samtidigt, både fördjupning och utvidgning. Möjligheterna
            att lyckas med detta hänger på om det europeiska huset kan komma
            i ordning och byggas stadigt så att det håller när de nya medlemmarna
            kommer in och för de nya uppgifter som ska utföras.
          </note>
          <note>
            Med dessa ord yrkar jag bifall till förslaget i betänkandet.
          </note>
          <note type="speaker">
            Anf. 31 KENNETH KVIST (v) replik:
          </note>
          <note>
            Fru talman! Det är intressant att notera att K.G.
          </note>
          <note>
            Biörsmark ser en poäng i det vi säger och menar att poängen med
            EU är att urholka den nationella demokratin. Han gör jämförelsen
            att det kan vara samma missnöjesrelation mellan riksdagen och
            kommunerna som mellan EU-institutionerna och nationalstaterna.
          </note>
          <note>
            Problemet med den hållningen Karl-Göran Biörsmark är att vi inte
            känner någon annan form för utövande av demokrati än nationalstatens
            form. Vi har inte kommit fram till någon över den nationella suveräniteten
            stående demokratiform än. Därför är det också viktigt att notera
            att när den nationella självbestämmanderätten urholkas, urholkar
            man också folkets demokrati.
          </note>
          <note>
            Fru talman! Biörsmark har missförstått vår inställning till ministerrådet.
            Vi tycker nog att det både ska vara öppet och att man ska kunna
            redovisa hur man har ställt sig och de diskussioner som förs.
            Men om besluten är mellanstatliga kan vi utkräva ett ansvar av
            våra ministrar för vad de har gått med på eller inte gått med
            på. Men är besluten överstatliga kan alltid våra ministrar hävda
            att de blev nedröstade. Då har vi ingen möjlighet att utkräva
            ett ansvar för mer än vår egen del. Därmed minskar folkets möjlighet
            att utkräva ansvar.
          </note>
          <note>
            Likadant är det med EU-parlamentet. Hur svenska folket än röstar
            kan vi i framtiden bara få med 18 av
          </note>
          <note>
            728 parlamentariker. Vi kommer inte att kunna påverka mer eller
            mindre. Det gör att vårt politiska ansvarsutkrävande aldrig kan
            bli detsamma som det kan bli gentemot Sveriges riksdag, där svenska
            folket faktiskt utser alla.
          </note>
          <note>
            Anf. 32 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det är klart att jag kan se att det är svårt att
            utkräva ett ansvar med det upplägg som
          </note>
          <note>
            Kenneth Kvist presenterar här. Det blir kanske svårt att identifiera
            dem som har röstat på ett visst sätt, även om man, som Kenneth
            Kvist säger, vill öppna rådets dörrar och att man ska tala om
            mer hur det har gått till.
          </note>
          <note>
            Poängen med vårt resonemang - visionärt ser vi ju ett mer federativt
            system, ett tvåkammarsystem -
          </note>
          <note>
            är att man öppet diskuterar och röstar och ser vilken ställning
            folk har tagit som är valda till dessa kammare.
          </note>
          <note>
            I förlängningen ser vi också att det kommer att betyda att vi
            får någon form av EU-partier också. Då kan man identifieras och
            i valrörelser gå ut och säga:
          </note>
          <note>
            Vi gjorde så här! Precis som man gör det här så kan man göra
            det där. Vi röstade för detta av den och den anledningen, kan
            man säga, och sedan får folket välja de partier och företrädare
            som det tycker har de rätta resonemangen och de rätta ställningstagandena.
            Det ser vi i vår förlängning, och inte det upplägg som
          </note>
          <note>
            Vänsterpartiet har.
          </note>
          <note type="speaker">
            Anf. 33 KENNETH KVIST (v) replik:
          </note>
          <note>
            Fru talman! Jag vet att Folkpartiet är för ett federativt Europa
            - en superstat som ska verka på det viset som K-G Biörsmark säger.
            Det är en konsekvent hållning. Det borde lända andra partier till
            en viss tveksamhet inför Nicefördraget när ett sådant parti är
            entusiastiskt för fördraget.
          </note>
          <note>
            Det demokratiska problemet med Folkpartiets hållning, fru talman,
            är just att medlemsstaternas folk kan bli nedröstade av andra
            folk. Folken bestämmer då inte själva över sin egen lagstiftning
            - och det är själva grundproblemet med EU.
          </note>
          <note>
            Det är också en väldigt ideologiskt skruvad historiebeskrivning
            att säga att folkens fullständigt berättigade och naturliga krav
            på fred och aldrig mera krig skulle motsvaras av en institution
            som utvecklar alltmer överstatliga organ, där alltfler beslut
            tas ifrån medlemsstaternas folks påverkan och sätts i händerna
            på en krympande politisk elit. Därmed ökar klyftorna i det demokratiska
            systemet. Detta är inte samma sak
          </note>
          <note>
            - det är en falsk historieskrivning.
          </note>
          <note>
            Vi ska kämpa för fred. Kravet på att vi aldrig mer vill se ett
            krig på Europas kontinent och att stater som självständiga och
            lika deltagare ska samarbeta med varandra är en sak - men EU-samarbetet
            med dess överstatliga och byråkratiska drag är någonting annat.
          </note>
          <note>
            Anf. 34 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Det verkar som om Kenneth Kvist och Vänsterpartiet
            försöker sitta på två stolar samtidigt, och det brukar aldrig
            vara så lyckat. Å ena sidan säger man att vi ska ha ett samarbete
            mellan länder.
          </note>
          <note>
            Det är det som är upplägget, och ingenting annat. Å
          </note>
          <note>
            andra sidan säger man att det ska finnas tydlighet i hur länderna
            agerar och röstar och att man ska kunna ställas till ansvar. Utöver
            detta säger man också att faran är att man kan bli nedröstad i
            det system som vi talar för, dvs. det federativa systemet.
          </note>
          <note>
            Men vad händer i dag i de här överläggningarna bakom slutna dörrar?
            Det är ju inte så att Sverige får det som Sverige vill, utan det
            är också en kompromiss. Jag kan vända på det och säga: Vi blev
            nedröstade nere i Nice eller i Maastricht eller var det nu ägde
            rum, och i framtida överläggningar. De andra var fler, och vi
            var tvungna att ge oss. Då har ju också andra bestämt dagordningen!
          </note>
          <note>
            Vi menar därför att det är bättre att man gör detta öppet och
            tydligt. Så här röstade vi, kan man säga, och sedan får den politiska
            processen ha sin gång i nästa val då man ska redovisa för vad
            man har arbetat och röstat för och tala om hur man vill gå vidare.
            Då blir det tydligt och klart. Det blir det inte med det upplägg
            som Kenneth Kvist har.
          </note>
          <note>
            Anf. 35 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Jag håller med K-G Biörsmark om att framtidsfrågorna
            är väsentliga. Jag hoppas att vi kan få anledning att återkomma
            till dem i ett antal diskussioner och debatter här i riksdagen.
            Det kommer att bli en bred debatt, precis som K-G Biörsmark säger.
          </note>
          <note>
            Han nämner bl.a. kompetensfrågorna och vikten av en kompetenskatalog.
          </note>
          <note>
            Jag tror också att det är bra med en ökad klarhet när det gäller
            vad som tillhör den gemensamma nivån och vad som tillhör den nationella
            nivån. Men jag tror att det finns några saker som man ska komma
            ihåg.
          </note>
          <note>
            För det första tycker jag att vi inte alls bör reglera det som
            sker under den nationella nivån. Vi vet att en del har velat ha
            en kompetenskatalog som både rör det internationella och det nationella
            och det regionala. Fördelningen mellan nationellt, regionalt och
            lokalt tycker jag att varje medlemsland bör få göra självt.
          </note>
          <note>
            För det andra tror jag att det är viktigt att man passar sig
            när man gör en kompetenskatalog så att man inte antingen riskerar
            att avhända sig sådant som vi redan har gjort och håller på att
            göra gemensamt eller riskerar att avhända sig sådant som är viktigt
            för framtiden. Hade vi gjort en kompetenskatalog för ett antal
            år sedan hade miljösamarbetet och samarbetet kring terrorism varit
            frågor som definitivt inte hade funnits med. I dag kan vi se att
            miljösamarbetet har vuxit i omfattning, som jag sade i min inledning,
            och är en viktig grundpelare för unionen.
          </note>
          <note>
            För det tredje får man också passa sig så att en kompetenskatalog
            inte blir ett väldigt trubbigt verktyg.
          </note>
          <note>
            Jag vill också stryka under vikten av att vi har en öppen debatt.
            I så stor utsträckning som möjligt ska vi använda dagens regler
            för att presentera det som faktiskt sker på regeringskonferenserna.
            Detta gör vi också genom att i förväg diskutera vad som kommer
            att hända på regeringskonferensen med våra medborgare. 2004-kommittén
            i Sverige kommer att få en väldigt viktig roll. Vi kommer också
            att se ett civilt forum som inrättas parallellt med konventet.
            Regeringen återkommer med en skrivelse i början av konventets
            arbete så att vi ska kunna diskutera också de här frågorna närmare
            i riksdagen.
          </note>
          <note>
            Anf. 36 KARL-GÖRAN BJÖRSMARK (fp)
          </note>
          <note>
            replik:
          </note>
          <note>
            Fru talman! Jag sade redan i mitt inledningsanförande när jag
            kom in på det här med kompetenskatalog att det är svårt. Det kommer
            att gå åt mycket tankemöda, och vi kommer säkert att göra felsteg
            i den utvecklingen också och få lära av misstag.
          </note>
          <note>
            Men jag ser ändå inte faran som fullt så stor som tydligen utrikesministern
            gör. Jag ser nämligen inte heller detta som något statiskt. Även
            för en kompetenskatalog, t.ex. för miljön som utrikesministern
            nämnde, så kommer verkligheten också i framtiden att tränga på.
            Även en kompetenskatalog kan naturligtvis vara utsatt för en diskussion
            och kanske också för en förändring och anpassning till verkligheten.
          </note>
          <note>
            Men i det skede som den verkar ger den ändå en tydlig förklaring
            för medborgarna av var kompetensen ligger någonstans.
          </note>
          <note>
            Det är likadant som här i riksdagen - vi ändrar konstitutionen
            och vi ändrar lagar. Det är ju så vi gör för att utvecklingen
            ska gå vidare. Det måste även EU
          </note>
          <note>
            göra. EU har alltid gjort det, och EU kommer alltid att göra
            det. Det är det jag menar när jag säger att det är spännande att
            vara med i diskussionen och utvecklingen.
          </note>
          <note>
            Jag hoppas också mycket på 2004-kommittén, som hade ett seminarium
            här i riksdagen för någon vecka sedan. Det är jättespännande och
            intressant, och jag hoppas verkligen att det kommer att bli cirklar
            på vattnet och att människor kommer att märka att debatten inför
            2004 tar fart. Jag hoppas också att de kommer att medverka med
            konstruktiva förslag så att vi kommer ifrån detta med att människor
            känner sig frustrerade därför att de inte tycker att de får sin
            röst hörd. Då får vi i stället andra yttringar. Här måste vi ha
            en öppen attityd och välkomna dessa krafter, för de har mycket
            att bidra med.
          </note>
          <note>
            Anf. 37 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Liksom Kenneth Kvist är jag lite förvånad över dagens
            debattordning. Egentligen kanske det inte är så särskilt viktigt
            i vilken ordning vi talar i riksdagsdebatterna. Men eftersom detta
            är en proposition som är inlämnad av regeringen och sedan behandlad
            av utskottet och som nu har kommit tillbaka i form av ett utskottsbetänkande
            så brukar den gängse ordningen vara att det är reservanterna som
            får tala först.
          </note>
          <note>
            Men samtidigt är ju detta lite typiskt för EU-
          </note>
          <note>
            frågorna. Då sätts plötsligt de spelregler som vi normalt har
            byggt upp för den demokratiska ordningen ur spel. Då är det inte
            längre viktigt vare sig i vilken ordning man talar eller att riksdagens
            traditionella debattregler ska gälla. Som jag uppfattar det ingår
            det väl delvis i spelet att skapa en viss förvirring kring
          </note>
          <note>
            EU-frågorna.
          </note>
          <note>
            Utrikesministern inledde med att säga många vackra ord om hur
            bra Nicefördraget är och vilka positiva konsekvenser det kommer
            att få osv. Jag blev dock något förvånad när utrikesministern
            sade att det kommer att ge oss säker mat och en hållbar utveckling.
            Om det är någonting som jag möter ute bland människor i dag så
            är det oron över maten. Man upplever att vår matkvalitet har förändrats
            katastrofalt med vårt EU-medlemskap. Man vågar inte längre lita
            på det kött och den mat man ska köpa i butiken. Det har i sin
            tur resulterat i att flera - och t.o.m. statsministern - har uttryckt
            tvivel kring att äta köttprodukter. Att utrikesministern då kan
            prata om att Nicefördraget ska ge oss säker mat tarvar nog en
            tydligare förklaring, åtminstone om jag ska kunna förstå var i
          </note>
          <note>
            Nicefördraget den säkra maten finns. Jordbrukspolitiken ser ju
            ut som den gör, och därmed ger den också en osäkerhet när det
            gäller maten. EU-reglerna ger också osäkerhet kring märkningen
            osv. Det finns en mängd saker som jag inte kan hålla med om när
            det gäller det som utrikesministern kallar säker mat. Men det
            var kanske inte det som var huvudsaken i dagens debatt.
          </note>
          <note>
            Det viktigaste i dagens debatt är demokratin. När man då hör
            utrikesministern och flera av de övriga partiföreträdarna här
            tala om Nicefördraget som så fantastiskt bra blir jag väldigt
            förundrad över att man inte ens vågar låta svenska folket rösta
            om detta fördrag. För om det nu är en produkt som är så otroligt
            bra, Anna Lindh, borde det ju vara självklart att man får en majoritet
            med sig bakom fördraget. Det borde vara självklart att man här,
            liksom på Irland, vågar låta folket rösta om detta.
          </note>
          <note>
            Nu visade det sig dock att irländarna inte tyckte att det här
            fördraget var särskilt bra. De röstade nej.
          </note>
          <note>
            Enligt regelsystemet borde redan det ha inneburit att det här
            fördraget inte skulle behandlas av riksdagen i dag. När vi röstade
            om medlemskapet i Europeiska unionen var ett av ja-sidans huvudargument
            den här demokratigarantin om att om ett land röstar nej till ett
            nytt fördrag faller fördraget. Var finns den demokratigarantin
            i dag, Anna Lindh? Var den bara till för att man skulle få en
            majoritet på knappt 50 % som röstade för medlemskapet i EU? Om
            det här fördraget är så jättebra som ni påstår tycker jag att
            ni borde ta tillbaka det och våga låta svenska folket ta ställning
            i en folkomröstning. Det skulle stärka demokratin. Det skulle
            stärka förtroendet för politiker. Det är precis det som vi behöver
            i Sverige i dag.
          </note>
          <note>
            Förtroende för politiker och demokrati är en bristvara i dag
            i vårt land. En anledning till det är att man hanterar fördrag
            på detta sätt. Man struntar i att ett land har haft en folkomröstning
            och tvingar fram detta i ett riksdagsbeslut. Vi i Miljöpartiet
            anser att det här fördraget skulle ha fallit när Irland röstade
            nej.
          </note>
          <note>
            Det skulle då ha tagits tillbaka och omförhandlats.
          </note>
          <note>
            Det borde vara den gängse demokratiska ordningen enligt de spelregler
            som man själv har satt upp inom
          </note>
          <note>
            EU.
          </note>
          <note>
            Vi tillhör ju dessutom den grupp som, även om det skulle underställas
            oss i en folkomröstning, skulle rösta nej till fördraget. Vi ser
            inte de stora fördelar som utrikesministern ser med det här fördraget.
            Vi ser snarare de nackdelar som det här fördraget också innebär,
            nämligen ett stärkande av överstatligheten, ett maktöverflyttande
            från de små staterna till de större och ett mindre inflytande
            för vanliga människor. Därför skulle förmodligen vi miljöpartister
            rösta nej till fördraget i den folkomröstningen på samma sätt
            som vi röstade nej till medlemskapsfördraget.
          </note>
          <note>
            Jag tycker att grunden i detta är så oerhört viktig.
          </note>
          <note>
            Man har drivit en folkomröstning kring EU-
          </note>
          <note>
            medlemskapet med en ganska idog debatt, och sedan tycker man
            inte att de regler som då har satt upp ska gälla när man antar
            nya fördrag. Jag tycker att det är det mest alarmerande här. Vi
            kan naturligtvis ha olika syn på EU, och det har vi ju. Folkpartiet
            är riksdagens mest federalistiska parti och tycker att vi ska
            ha överstatlighet i det mesta och vara med i Nato osv. Miljöpartiet
            och Vänsterpartiet vill ha en annan ordning. Så ska det naturligtvis
            vara i en demokrati. Det ska ingå olika delar i det hela.
          </note>
          <note>
            Men grunden, de dokument och de spelregler man sätter upp måste
            ju sedan också gälla. Annars är ju spelet värdelöst. Ingen vill
            vara med och spela i en match där alla regler plötsligt ändras
            när man är ute på planen. Så är det naturligtvis också i det politiska
            regelsystemet. De regler som är uppsatta för demokratigarantier
            måste gälla. Vi måste kunna lita på att de fungerar. Människor
            som har tagit ställning, antingen det nu är för eller emot, måste
            veta att de spelregler som man röstade om är de som kommer att
            gälla framöver. Jag tycker inte att man har brytt sig om detta
            när det gäller Nicefördraget. Det hade dessutom funnits tid att
            ta detta till en folkomröstning.
          </note>
          <note>
            Mer bråttom kan det ändå inte vara att få igenom detta.
          </note>
          <note>
            Det finns heller ingenting som säger att om man inte får igenom
            Nicefördraget skulle det innebära att nya länder inte kan bli
            medlemmar. Romano Prodi har uttryckt att juridiskt sett är ratificeringen
            av Nicefördraget inte nödvändig för utvidgningen. Det går mycket
            väl att ta in nya länder även om man inte antar Nicefördraget.
            Framför allt borde det ha gått att ta tid för att förankra det.
          </note>
          <note>
            Demokrati tar tid. Demokrati kräver debatt. Demokrati kräver
            delaktighet. Därför tycker vi i Miljöpartiet att man måste ha
            bättre folklig förankring i stora viktiga frågor. Man måste ge
            demokratin den tid den behöver. Man måste ge den delaktighet som
            behövs.
          </note>
          <note>
            Därför yrkar vi bifall till vår reservation som innebär avslag
            på förslaget i betänkandet.
          </note>
          <note>
            Anf. 38 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Striden och debatten om fördragsändringar före besluten
            i Nice är en sak. Att fortsätta den striden efter Nicefördraget
            är en annan sak, för det kommer i realiteten att försena utvidgningen.
            En försenad utvidgning kan i praktiken betyda en omöjliggjord
            utvidgning.
          </note>
          <note>
            Jag vill ställa samma frågor till Marianne Samuelsson som jag
            tidigare ställde till Kenneth Kvist: Hur försvarar ni för medborgarna
            i kandidatländerna att ni i realiteten säger nej till att utvidgningen
            fortsätter?
          </note>
          <note>
            Formellt kan man naturligtvis säga att Niceförhandlingarna inte
            behöver ratificeras, men vi ska fastställa gemensamma positioner.
            Det har vi också gjort i det som i dag ligger på riksdagens bord.
            I stället för Nicefördraget skulle vi vidare anta tolv olika anslutningsfördrag
            med de respektive kandidatländerna. Med förlov sagt tror jag inte
            att Marianne
          </note>
          <note>
            Samuelsson hade varit mer benägen att anta gemensamma positioner
            som innehåller precis samma sak som det som i dag ligger på riksdagens
            bord och ta dem i en överenskommelse i tolv olika anslutningsfördrag.
          </note>
          <note>
            Detta är alltså bara formalia, Marianne Samuelsson. I realiteten
            kommer ni att försena och riskera att omöjliggöra utvidgningen
            ifall era krav skulle vinna.
          </note>
          <note>
            Marianne Samuelsson vill också, som jag ser det, gömma sig bakom
            folkomröstningen på Irland. Det var en tredjedel som röstade,
            och två tredjedelar ansåg inte att det var tillräckligt viktigt
            för att man ens skulle orka gå till vallokalen. Det var 75 000
            röster som skilde de två alternativen åt.
          </note>
          <note>
            Om vi tror på nationell demokrati och nationell rätt, är det
            då inte rimligt att de irländska politikerna, parlamentarikerna
            och representanterna får avgöra hur man ska tolka en sådan folkomröstning
            och hur man ska gå vidare efter den?
          </note>
          <note>
            Anf. 39 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag ser inte att ett icke-ratificerande av det här
            fördraget nu från svensk sida skulle omöjliggöra utvidgningen.
            Det går att sköta den på annat sätt. Däremot tror jag att det
            är stora faror förenade med att snabba på förändringar inom EU
            utan folklig förankring. En så stor union som det kan bli i framtiden
            kräver att man har sina medborgare med sig. Vi vet också att det
            i Sverige finns en oerhört stor skepsis mot EU-medlemskapet som
            det är i dag.
          </note>
          <note>
            Det skulle ha varit klädsamt om man hade gett oss möjligheten
            att få ta ställning till fördragstexten som den nu föreligger.
            Man hävdade i EU-debatten inte minst från ja-sidan att detta skulle
            vara möjligt och även att det skulle ske. Det skulle inte göras
            några stora fördragsändringar med mindre än att en ny folkomröstning
            skulle genomföras, eftersom man röstade om ett specifikt fördrag.
          </note>
          <note>
            Nu gäller detta inte längre, utan man ska tydligen skynda på
            det här. Man säger att kandidatländerna annars inte kan bli nya
            medlemmar.
          </note>
          <note>
            Också jag träffar parlamentariker och vanliga människor från
            ansökarländerna, och jag har inga som helst problem med att försvara
            att jag är emot
          </note>
          <note>
            Nicefördraget. Jag är det därför att jag tycker att demokratin
            är viktig och att människor ska känna en delaktighet. De här människorna
            uttrycker också en stor oro över att det går så oerhört fort i
            många av de här länderna. Man hinner inte förankra, och människor
            är inte medvetna om vad medlemskapet innebär.
          </note>
          <note>
            Vi har väl här ett ömsesidigt demokratiskt problem, som jag tycker
            att vi som partier och som företrädare för människor måste ta
            på största allvar och bry oss om.
          </note>
          <note>
            Anf. 40 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Utvidgningen har en stor folklig förankring hos svenska
            folket. Enligt de beslut som är fattade ska slutförhandlingar
            äga rum nästa år, och de första kandidatländerna ska kunna bli
            medlemmar
          </note>
          <note>
            2004. Vad säger Marianne Samuelsson till dem?
          </note>
          <note>
            Hennes linje skulle i realiteten innebära - det vet också Marianne
            Samuelsson - att de fick vänta flera år till på att bli medlemmar.
            Risken är att det under de åren skulle uppkomma nya debatter i
            de 15 länderna, så att de nya kandidatländerna inte längre skulle
            kunna få sin givna plats i EU-samarbetet.
          </note>
          <note>
            En försenad utvidgning kan alltså innebära en omöjliggjord utvidgning.
          </note>
          <note>
            Marianne Samuelsson! När det sedan gäller den demokratiska förankringen
            i Sverige tycker jag att vi alla har ett stort ansvar för att
            hela tiden diskutera och argumentera kring vad vi gör i EU och
            hur vi ska utveckla vårt EU-samarbete. Själva Nicefördraget innebär
            dock inte en sådan maktförskjutning att det skulle motivera en
            ny folkomröstning i Sverige. Jag tycker att svenska partier ska
            ha det självförtroendet att vi kan fullfölja vår konstitution
            och fatta besluten i en normal beslutsordning i den svenska riksdagen.
          </note>
          <note>
            Det enda land som har haft en folkomröstning i detta sammanhang
            genomförde en sådan därför att dess konstitution påbjuder folkomröstning.
            Det var därför som Irland hade en folkomröstning. Dennas resultat
            kan minst sagt tolkas på många sätt, och det tycker jag att irländska
            politiker ska få ägna sig åt.
          </note>
          <note>
            Anf. 41 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag är något förvånad över att folkomröstningens
            resultat kan tolkas hur som helst. Att bara en tredjedel deltar
            i en folkomröstning är i sig ett demokratiskt problem. Risken
            är nog att vi i hela
          </note>
          <note>
            Europa kan få se att röstetalen i valen sjunker, om man i så
            stor utsträckning lägger över alltfler beslut på överstatlighet
            och allt mindre förankrar dem hos människorna.
          </note>
          <note>
            Jag blir också minst sagt förvånad när utrikesministern säger
            att en förankring av ett fördrag i Sverige genom folkomröstning
            skulle försena processen med flera år. Det innebär ju att Anna
            Lindh inte tror att hon skulle få majoritet för det här fördraget
            hos svenska folket. Hon menar att det skulle bli ett nej. På annat
            sätt kan jag inte tolka uttalandet om en försening med flera år.
          </note>
          <note>
            Vi hade kunnat utlysa och genomföra en folkomröstning ganska
            snabbt, och om Anna Lindh hade varit övertygad om att det skulle
            ha bli ett ja, skulle den ha kunnat genomföras så snabbt att utvidgningsprocessen
            inte hade störts. Men Anna Lindh säger nu att processen skulle
            fördröjas med flera år. Alltså har
          </note>
          <note>
            Anna Lindh inte upplevt att det här fördraget är så förankrat
            att hon skulle kunna få en majoritet hos svenska folket.
          </note>
          <note>
            Jag tycker att detta är oerhört intressant, för det innebär att
            man går emot majoriteten för att gynna sin egen roll och sin egen
            ställning och struntar i att demokrati är viktigt. Det oroar mig
            att höra detta, samtidigt som det stärker mig i min ståndpunkt
            att det här fördraget är så viktigt att det borde underställas
            folket. Om det bara innehåller mindre viktiga smådetaljer, som
            Anna Lindh vill göra gällande, skulle det inte heller vara något
            problem att få igenom det i en folkomröstning.
          </note>
          <note>
            Anf. 42 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Marianne Samuelsson säger att vi står på olika kanter
            i den här debatten, och så är det ju. Vi är mer åt det federala
            hållet, och det gör vi ingen hemlighet av. Marianne Samuelsson
            tog vidare bl.a.
          </note>
          <note>
            upp frågan om Natomedlemskap, något som vi också är för. Detta
            kommer vi att debattera här på måndag, så det ska jag inte gå
            in på nu.
          </note>
          <note>
            Det finns naturligtvis en grund för detta i vår ideologi, nämligen
            att vi tror på samarbete, fördjupat samarbete och nära samarbete,
            och det gäller på båda dessa områden.
          </note>
          <note>
            Jag tycker att Miljöpartiet är väldigt statiskt i sitt tänkande.
            Det är inte så spännande att lyssna på dess företrädare, för det
            är på något sätt som att försättas tillbaka i det gamla. Allting
            är fel, och det är inte så väldigt konstruktivt.
          </note>
          <note>
            Marianne Samuelsson sade att demokrati tar tid och kräver delaktighet.
            Absolut - jag ställer mig bakom det till hundra procent. Demokrati
            tar tid, och därför är det naturligtvis intressant med en dialog.
            Jag beklagar dock att jag upplever Miljöpartiet och
          </note>
          <note>
            Vänsterpartiet som oerhört konservativa i de här spännande debatterna
            om framtiden.
          </note>
          <note>
            Man ska inte ändra på någonting, sätta klackarna i marken och
            helst gå tillbaka ett par decennier i tiden när vi inte var med
            i EU.
          </note>
          <note>
            Nu har jag en konkret fråga. Nu är vi med i EU, och svenska folket
            har sagt ja till detta. Det har, vad jag förstår, Miljöpartiet
            ändå accepterat. Hur vill
          </note>
          <note>
            Miljöpartiet och Marianne Samuelsson se det vi har diskuterat
            tidigare, dvs. tydligheten, att ställa krav, att ställa politiker
            till ansvar i det framtida EU - om
          </note>
          <note>
            Marianne Samuelsson kan börja fundera på hur det ska se ut framöver?
          </note>
          <note>
            Anf. 43 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Det är ganska tydligt att Folkpartiet och Miljöpartiet
            står på skilda plattformar när det gäller EU-medlemskapet och
            vad vi vill med EU.
          </note>
          <note>
            Folkpartiet vill uppenbarligen ha mer av överstatlighet och vara
            med i Nato. Jag kan ju förstå att man i
          </note>
          <note>
            Folkpartiet känner sig till viss del nöjd med Nicefördraget eftersom
            det stärker det militära samarbetet.
          </note>
          <note>
            Vi i Miljöpartiet tycker annorlunda i den frågan.
          </note>
          <note>
            Vi är för samarbete, men vi är emot att med de premisser som
            finns fatta beslut om överstatlighet. Det är ett tydligt politiskt
            ansvar. Svenska folket röstade för medlemskapet i EU. Ni vill
            så gärna glömma bort att de har gjort det, och ni vill glömma
            bort den debatt som då var. Den var oerhört viktig. Då försökte
            vi från nej-sidan lyfta in framtidsfrågorna. Vi försökte lyfta
            in försvarsfrågorna. Vi fick ett blankt nej från jasidan. De frågorna
            skulle över huvud taget inte debatteras därför att de inte hade
            något att göra med det fördrag vi då skulle rösta om.
          </note>
          <note>
            Så var det på ett flertal områden. Man ville förneka vart EU
            var på väg, dvs. mot ett mer federalistiskt system, mer överstatlighet.
            Ni som ville det måste ha varit oerhört medvetna om att EU var
            på väg dit.
          </note>
          <note>
            Ändå försökte ni mörka i de frågorna och ville inte ha den debatten.
          </note>
          <note>
            Det är detta som bidrar till det demokratiska underskottet och
            det dåliga ledarskapet inom EU. Man vill inte med tydlighet tala
            om vart EU är på väg och vad man vill att EU ska göra. I stället
            försöker man låtsas om att EU gör någonting EU inte kan göra,
            t.ex. producera säker mat fast man med alla system slår undan
            de jordbruk som producerar bra mat. Det finns en mängd exempel.
          </note>
          <note>
            Anf. 44 KARL-GÖRAN BIÖRSMARK (fp)
          </note>
          <note>
            replik:
          </note>
          <note>
            Fru talman! Den här debatten kan föra väldigt långt om vi nu
            också ska föra in jordbrukspolitiken i det hela. Jag delar mycket
            av den kritik som finns om
          </note>
          <note>
            EU:s jordbrukspolitik, men det ska jag inte gå in på nu. Folkpartiet
            har i olika sammanhang lyft fram de frågorna.
          </note>
          <note>
            Min fråga gällde att kräva tydlighet och ansvar.
          </note>
          <note>
            Jag fick inte riktigt svar på den frågan. Marianne
          </note>
          <note>
            Samuelsson undvek frågan. Det kan man göra med den inställning
            Miljöpartiet har, dvs. att man inte vill gå vidare och förändra.
            Jag och Folkpartiet har aldrig sett EU-bygget som något statiskt.
            Rent historiskt går det att se att så har det aldrig varit, och
            så kommer det aldrig att bli. Så har aldrig vår inställning varit.
          </note>
          <note>
            Låt oss se på hur man diskuterade under 50-talet och hur EG tog
            flera steg tillbaka. Charles de Gaulle stängde dörren för England
            osv. Så har det hållit på hela tiden och kommer att fortsätta
            framöver.
          </note>
          <note>
            Jag återkommer till frågan. Om man ska gilla läget - vilket Marianne
            Samuelsson kanske inte kommer att göra - hur ser Marianne Samuelsson
            på möjligheten att kräva politiskt ansvar för besluten och tydligheten
            i EU?
          </note>
          <note>
            Anf. 45 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! En del av detta har jag tagit upp i mitt anförande,
            nämligen att fördraget bör underställas folket för en folkomröstning.
            Därmed har vi visat att vi tar ansvar för det som beslutet gällde
            när man fattade beslut om medlemskapet, nämligen den fördragstext
            som då gällde kontra den nya.
          </note>
          <note>
            Om Karl-Göran Biörsmark tog samma ansvar och vore övertygad om
            att det här är ett bra fördrag skulle det inte vara något problem
            för Biörsmark heller att ha en sådan debatt. Det är konsekvent.
            Om ett fördrag underställs en folkomröstning, med en mängd fördragstexter,
            och det sedan sker en ändring, bör åtminstone folket få frågan.
            Annars hade det varit bättre att folket hade röstat om det framtida
            EU: Vill ni vara med i det framtida EU som bygger på mer överstatlighet,
            som går mot att bli en federal stat med gemensam valuta och gemensamt
            försvar, osv.? De frågorna fick man över huvud inte taget lyfta
            fram då.
          </note>
          <note>
            Då blev ja-sidan oerhört aggressiv och påstod att vi kom med
            skrämselpropaganda.
          </note>
          <note>
            Jag debatterade alkoholpolitiken med en folkpartist, som påstod
            att jag bedrev skrämselpropaganda.
          </note>
          <note>
            Jag tog upp precis de frågor som vi för länge sedan har accepterat
            och genomfört i det gemensamma EU.
          </note>
          <note>
            Det finns många delar i detta som gör att människor blir väldigt
            upprörda, när de vet hur debatten då var och de ser vad som sedan
            sker utan att få en chans att vara med och påverka.
          </note>
          <note>
            Om man tar ansvar för detta borde EU-frågorna vara stora och
            viktiga frågor i valrörelsen. Det är de oftast inte. Då är Folkpartiet
            inte lika intresserat av att tala om Natomedlemskap som man kanske
            är i just det här sammanhanget.
          </note>
          <note type="speaker">
            Anf. 46 HOLGER GUSTAFSSON (kd) replik:
          </note>
          <note>
            Fru talman! Man skulle önska sig naturligtvis bra mycket mer
            logik i debatten från Miljöpartiets sida. Å
          </note>
          <note>
            ena sidan är man för ett europeiskt samarbete, å andra sidan
            är man emot samarbetet inom EU. Inte minst när EU tar steg mot
            att bli ett Europa sätter man klackarna i marken.
          </note>
          <note>
            Det är uppenbart att man har svårt att hitta en väg framåt. Partikamraten
            i Europa har en helt annan hållning. Ni har svårt att hitta er
            väg framåt i frågorna. Då lägger ni - i en krystad debatt - fram
            kravet på folkomröstning.
          </note>
          <note>
            Vad då folkomröstning? Ska riksdagen vara en administratör av
            folkomröstningar när det gäller EU-
          </note>
          <note>
            frågor? Är det det Miljöpartiet vill? Har inte Miljöpartiets
            ledamöter ett mandat från sina väljare att ta ställning också
            till de här frågorna?
          </note>
          <note>
            Anf. 47 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Ja, vi har ett mandat från våra väljare att ta ställning
            till dessa frågor. Det är därför jag står här och argumenterar
            i de delarna. En viktig del i
          </note>
          <note>
            Miljöpartiets politik är demokrati, delaktighet, en möjlighet
            för människor att vara med och fatta beslut.
          </note>
          <note>
            Här tycker kristdemokraterna uppenbarligen att det inte är viktigt
            att människor är delaktiga. Det förvånar mig. Jag tycker att det
            är mindre logiskt än den debatt från Miljöpartiets sida som Holger
            Gustafsson hävdar är ologisk.
          </note>
          <note>
            Vi är för samarbete mellan EU-länder, mellan andra länder. Men
            vi vill inte vara med och bilda
          </note>
          <note>
            Europas förenade stater, med en gemensam valutapolitik, med en
            gemensam försvarspolitik, med en gemensam ekonomisk politik. Vi
            tror inte på den modellen. Vi anser inte att den gynnar demokratin.
            Vi tror inte att den är framtidens samarbetsform.
          </note>
          <note type="speaker">
            Anf. 48 HOLGER GUSTAFSSON (kd) replik:
          </note>
          <note>
            Fru talman! Kristdemokraterna är oerhört angelägna om demokrati
            både i Sverige och i Europasammanhang.
          </note>
          <note>
            Demokrati är inte bara folkomröstningar. De kan vara ett inslag
            i demokratin. Här utövar vi i högsta grad demokrati. Vi tar ansvaret,
            och vi håller dagligen kontakten med våra väljare för att utöva
            det mandat vi är satta att verka för.
          </note>
          <note>
            Fru talman! Det råder inget tvivel om att detta är ett sätt från
            Miljöpartiets sida att hålla den s.k. nejgrytan kokande så mycket
            som möjligt. Det är krystat.
          </note>
          <note>
            Det är enligt min uppfattning Miljöpartiets krampaktiga sätt
            att försöka blåsa liv i nej-sidan till varje pris. Och förmodligen
            för att rädda partiets egen existens återgår man ständigt till
            folkomröstningar, för att hålla grytan kokande och ha en förankring
            i de negativa strömningar som finns.
          </note>
          <note>
            Var ärlig i stället! Ta ställning till frågorna! Debattera sakfrågorna
            här i kammaren, så vi kan diskutera dem, i stället för att bara
            skyffla över det här till folket när man inte hittar sin egen
            väg framåt.
          </note>
          <note>
            Anf. 49 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag blir något förvånad över att Holger Gustafsson
            kallar folkomröstningar för att skyffla över frågor till folket.
            Man skyfflar inte över frågor till folket, men man har möjlighet
            att ställa frågor till folket i folkomröstningar. Det är nonchalant
            mot människor att kalla det för att skyffla över frågor till dem,
            precis som om de inte vore värda att få ta ställning i viktiga
            frågor.
          </note>
          <note>
            Holger Gustafsson försöker naturligtvis gömma den verkligheten
            att vi som sitter i den här kammaren inte är representativa för
            folkets syn på EU. Det är inte 50 % för och 50 % mot, utan det
            är en liten grupp vänsterpartister, miljöpartister och enstaka
            andra ledamöter som representerar ungefär 50 % av folket i
          </note>
          <note>
            EU-frågorna. Det är fortfarande flera år efter.
          </note>
          <note>
            Det är inte bara vi som blåser liv i frågorna, utan det är snarare
            ni som gör det, genom att hela tiden gå med på mer överstatlighet
            och att förändra EU i en riktning som ni inte har förankrat ute
            bland människor.
          </note>
          <note type="speaker">
            Anf. 50 SÖREN LEKBERG (s):
          </note>
          <note>
            Fru talman! Den här debatten kommer nu in i andra halvlek. Jag
            kan konstatera att det har sagts många kloka ord. Dessvärre har
            det också sagts en del mindre kloka ord. Jag ska försöka upprepa
            en del av de kloka orden, men det är framför allt några principiella
            frågor i betänkandet som jag kommer att koncentrera mig på.
          </note>
          <note>
            När det gäller de s.k. framtidsfrågorna, de frågor som ska diskuteras
            inför nästa regeringskonferens
          </note>
          <note>
            2004 kommer Göran Magnusson att särskilt beröra dem.
          </note>
          <note>
            Fru talman! Ett godkännande av Nicefördraget handlar ytterst
            om EU:s utvidgning. För att utvidgningen ska komma till stånd
            har det varit nödvändigt att få ett fördrag som reglerar de s.k.
            maktfrågorna inom unionen. Med maktfrågor menas frågor som gäller
            röstreglerna i rådet, röstviktningen där, antalet kommissionärer
            och antalet platser i Europaparlamentet.
          </note>
          <note>
            Om detta inte kommer till stånd kommer utvidgningen att mer eller
            mindre stanna upp. Därför är det ytterst viktigt att Nicefördraget
            kan ratificeras av medlemsstaterna. Det var oerhört viktigt att
            det kunde förhandlas fram.
          </note>
          <note>
            Vi vet också att den här utvidgningen av EU är en historisk händelse
            i Europas historia. Den uppdelning som vi upplevde efter andra
            världskriget i över 50 år, med ett Öst- och Västeuropa, med ett
            demokratiskt
          </note>
          <note>
            Västeuropa och en kommunistisk diktatur i Östeuropas stater,
            har nu äntligen kommit i ett läge då det kan vara en historisk
            parentes. Det finns nu möjlighet att förena öst och väst. Det
            är självfallet vår skyldighet och plikt att se till att det nu
            kan genomföras.
          </note>
          <note>
            Utvidgningen av EU har också, som redan har nämnts i debatten,
            varit av högsta prioritet för Sverige. Det var en mycket stor
            framgång för Sverige att under toppmötet i Göteborg kunna få till
            stånd en överenskommelse i Europeiska rådet om en dagordning för
            utvidgningen av EU, där stats- och regeringscheferna klart och
            tydligt lade fast en tidtabell.
          </note>
          <note>
            Det var en framgång för Sverige.
          </note>
          <note>
            Jag har i olika sammanhang när jag har träffat företrädare för
            kandidatländerna fått höra av dem att de verkligen uppskattar
            de insatser som Sverige har gjort på detta område. Vi ska naturligtvis
            se till att vi kan fortsätta att infria våra åtaganden.
          </note>
          <note>
            Det är också glädjande att konstatera att utvidgningen är någonting
            som svenska folket uppskattar.
          </note>
          <note>
            Det kan man se i de olika opinionsundersökningar som genomförs,
            där vi ligger i topp bland EU:s medlemsstater.
          </note>
          <note>
            Nicefördraget förhandlades fram för ungefär ett år sedan. Det
            var egentligen inte en egen regeringskonferens, utan det var en
            fortsättning på Amsterdamförhandlingarna. Man kallade också de
            här förhandlingarna de s.k. Amsterdamresterna. Det var sådant
            som man inte lyckades bli klar med i Amsterdam som man fick skjuta
            till en senare förhandling.
          </note>
          <note>
            Som betonas i betänkandet, och som flera talare redan har varit
            inne på här, har den svenska riksdagen varit djupt involverad
            just i de svenska ståndpunkterna och de svenska förhandlingspositionerna
            när det gäller Nicefördraget. Jag vill också understryka det från
            talarstolen.
          </note>
          <note>
            Här har riksdagen varit med och fastställt de svenska ståndpunkterna.
            Det har varit kammardebatter, information och diskussioner i utskotten,
            och det har varit ett mycket ingående samråd i EU-nämnden om just
            Sveriges förhandlingspositioner. Som det står i betänkandet har
            riksdagen då varit med och kunnat ha ett avgörande inflytande
            över hur förhandlingarna ska föras från svensk sida.
          </note>
          <note>
            Jag säger detta därför att jag tror att det är av stort värde
            att ett nationellt parlament kan vara så här inblandat i processen.
            Där skiljer vi oss från andra länder. Vi och de två övriga nordiska
            länderna i unionen är undantag här. Vi tillhör också dem som pläderar
            för att om man lägger upp sitt arbete i andra medlemsstater på
            det sätt som vi har gjort bidrar man till att reducera det s.k.
            demokratiska underskottet.
          </note>
          <note>
            Ett resultat av att riksdagen då var så involverad i
          </note>
          <note>
            Nice är också att vi inte blev missnöjda med resultatet, som
            man blev i en del andra medlemsstater. Det här var, sett från
            vår sida, förhandlingar som inte fördes i slutna rum. Vi kände
            till vad som diskuterades bakom väggarna i Nice och andra sammanträdesrum,
            så det var ingen överraskning för oss. Däremot var det naturligtvis
            kanske en överraskning för dem som vill gå i en mer överstatlig
            riktning. De blev besvikna över att det inte kom ut någonting
            av konferensen. De som är emot EU-samarbetet var naturligtvis
            besvikna för att EU-samarbetet fortsätter och fördjupas.
          </note>
          <note>
            Jag ska inte gå in mer på det här. Det finns anledning att i
            eventuella repliker gå in mer i de frågorna.
          </note>
          <note>
            Låt mig bara, fru talman, beröra ett par saker ytterligare i
            slutet av mitt anförande. Det gäller Irland och Irlands folkomröstning.
            Det finns en utförlig beskrivning av detta i utskottsbetänkandet.
            Den principiella syn som där utvecklas är väldigt viktig. Vi ska
            naturligtvis behandla Nicefördraget precis på samma sätt som vi
            behandlar andra internationella överenskommelser och konventioner.
          </note>
          <note>
            Sveriges riksdag ska göra en självständig bedömning av innehållet
            i det framförhandlade fördraget utan att titta på Irland, Tyskland
            eller Spanien. Vi ska göra en självständig prövning. Så hanterar
            vi utrikespolitiska frågor i Sverige. Det är då märkligt att de
            partier som i andra sammanhang vurmar för att Sverige ska uppträda
            självständigt nu accepterar något slags veto från Irland som därmed
            lägger ratifikationsprocessen åt sidan.
          </note>
          <note>
            Vi ska naturligtvis bedöma det framförhandlade fördraget och
            ta ställning till det. Sedan får vi se vad som händer. Fördraget
            träder i kraft först den dag som
          </note>
          <note>
            15 medlemsländer har ratificerat det. Då får vi se vad som kommer
            att hända i framtiden. Men vi ska samtidigt vara medvetna om att
            om fördraget inte kan träda i kraft försenas också den historiskt
            nödvändiga utvidgningen. Så de som vill fördröja fördraget tar
            också på sig ett mycket stort ansvar.
          </note>
          <note>
            När det gäller frågan om folkomröstningar har vi i
          </note>
          <note>
            Sverige haft rådgivande sådana sedan 1922. Under dessa år har
            det hållits rådgivande folkomröstningar vid fem tillfällen. Det
            är ganska få under den tidsrymden.
          </note>
          <note>
            Den senaste folkomröstningen hade vi 1994.
          </note>
          <note>
            Riksdagen bestämde då att Sverige borde gå med i
          </note>
          <note>
            EU, men man underställde svenska folket den frågan eftersom det
            var ett stort steg att ta. Det var inget vanligt internationellt
            samarbete att gå med i Europeiska unionen, utan det handlade om
            ett mellanstatligt samarbete där man enligt mellanstatliga metoder
            hade bestämt att lägga över vissa beslutsbefogenheter till gemenskapen.
            Det var ett stort steg att ta, och därför fick svenska folket
            vara med och säga sig mening. Som ni vet blev det ett ja i den
            folkomröstningen, vilket någon månad senare konfirmerades av riksdagen.
          </note>
          <note>
            När vi nu studerar Nicefördraget upptäcker vi att det inte har
            skett några större förändringar. Det är inga nya beslutsbefogenheter
            som förs över till den europeiska gemenskapen, alltså till första
            pelaren. Det är fortfarande så att samarbetets grundläggande karaktär
            förändras inte i och med att vi godkänner Nicefördraget.
          </note>
          <note>
            Jag kan inom parentes säga att eftersom det har gjorts väldigt
            många hänvisningar till Irland kan man kanske också göra en hänvisning
            till ett annat land strax söder om Sverige, nämligen till Danmark.
            Där har man ju av hävd tillämpat den principen att om det är fråga
            om nya traktat inom den europeiska unionen som innebär ett överflyttande
            av nya befogenheter till unionen ska det bli föremål för en folkomröstning
            i
          </note>
          <note>
            Danmark. Så har man alltid hanterat detta under årens lopp.
          </note>
          <note>
            När det gällde Nicefördraget genomfördes det ingen folkomröstning
            i Danmark eftersom samtliga partier och experter konstaterade
            att det inte innebar någon överflyttning av nya beslutsbefogenheter.
          </note>
          <note>
            Danmark var också det första landet som godkände och ratificerade
            Nicefördraget.
          </note>
          <note>
            Till sist vill jag tillägga att när riksdagen nu ska godkänna
            fördraget ska det enligt huvudregeln ske med kvalificerad majoritet.
            Det är en regel som har kommit till just för att man inte med
            bara en rösts övervikt ska kunna fatta beslut om att godkänna
            ett fördrag inom EU. Detta om något vittnar ju om hur seriöst
            vi behandlar den här frågan.
          </note>
          <note>
            Fru talman! EU ska nu med full kraft gå in i processen att välkomna
            nya medlemsstater från Centraloch Östeuropa. Förhoppningsvis kommer
            EU i en nära framtid att bestå av 27 medlemsstater, varav många
            kommer från den forna Warszawapakten.
          </note>
          <note>
            Genom att godkänna Nicefördraget tar vi vårt ansvar för den utvecklingen.
          </note>
          <note>
            Jag yrkar bifall till utskottets förslag och avslag på reservationen.
          </note>
          <note type="speaker">
            Anf. 51 KENNETH KVIST (v) replik:
          </note>
          <note>
            Fru talman! Nicefördraget handlar ytterst om
          </note>
          <note>
            EU:s utvidgning, säger Lekberg. Nja, det är tveksamt.
          </note>
          <note>
            Jag har påvisat att det är en rad frågor i Nicefördraget som
            innebär förändringar i EU-samarbetet i överstatlig riktning och
            som icke har med utvidgningen att göra.
          </note>
          <note>
            Det är positivt om EU tar emot de folk som vill komma med i EU.
            Samtidigt ska vi inte glömma -
          </note>
          <note>
            och det har ju sagts här i debatten - att det är ett problem
            för anhängarna i ett par av länderna, i Estland och Polen, där
            de senaste opinionsundersökningarna visar att det finns en stor
            majoritet som är negativ till en EU-anslutning. Ju mer folk tycks
            få reda på om
          </note>
          <note>
            EU, desto mer negativ blir opinionen. Det visar nästan varje
            opinionsmätning i samtliga ansökarländer.
          </note>
          <note>
            Sverige har ett hyggligt sätt att arbeta med EU-
          </note>
          <note>
            frågor. Regeringen hade också goda ambitioner i delar av förhandlingsarbetet.
            Det var bara det att
          </note>
          <note>
            Sverige led ett nederlag när det gällde att bibehålla den begränsade
            dagordning som Sverige ville ha och fick riksdagens stöd för.
          </note>
          <note>
            Vi i Vänsterpartiet har inte gått emot en självständig prövning
            av Nicefördraget. Men om det har hållits en folkomröstning i konstitutionell
            ordning - och där finns det inga forumregler - och folket har
            sagt nej finns inte den enhällighet kring Nicefördraget som de
            grundläggande EU-fördragen kräver. Därmed har fördraget fallit.
          </note>
          <note type="speaker">
            Anf. 52 SÖREN LEKBERG (s) replik:
          </note>
          <note>
            Fru talman! Jag vill bara påpeka att Europeiska rådet behandlade
            frågan om folkomröstningen i Irland i Göteborg. Andra medlemsstater
            ska ju inte lägga sig i vad ett annat land beslutar. Men i Göteborg
            sade man klart och tydligt att alla medlemsstater var överens
            om att ratifikationsproceduren skulle fortsätta med oförminskad
            fart. Man skulle också hjälpa Irland om Irland behövde ha hjälp.
            I detta instämde också den irländska regeringen.
          </note>
          <note>
            Det som nu sakligt kommer att ske är - som jag betonade i mitt
            anförande - att varje medlemsstats nationella parlament måste
            gå igenom det framförhandlade fördraget, självständigt bedöma
            det och säga ja eller nej till det. Först mot slutet av kedjan
            får man se hur läget är. Är det då bara 14 av 15 länder som har
            anslutit sig till fördraget träder det inte i kraft, om det inte
            är så att det land som inte har biträtt det kommer och vill ha
            något slags specialarrangemang. I så fall får det diskuteras.
          </note>
          <note>
            Återigen: Det som skulle vara oerhört farligt för oss vore om
            vi inte gör den självständiga prövning som vi alltid ska göra
            när det gäller internationella avtal och konventioner.
          </note>
          <note type="speaker">
            Anf. 53 KENNETH KVIST (v) replik:
          </note>
          <note>
            Fru talman! Som sagt var: Vi ska göra vår självständiga prövning
            av denna fråga och allting annat.
          </note>
          <note>
            Det har vi inte sagt nej till. Det är därför vi vill pröva det
            här. Men det är ju så att i denna självständiga prövning måste
            också hänsyn tas till det fördrag som vi är anslutet till, vilket
            innebär att om ett land säger nej till en fördragsändring ska
            fördragsändringen inte träda i kraft.
          </note>
          <note>
            Nu deltar vi, med vår självständighetsrätt naturligtvis, i ett
            sätt att ringa in det land där folket i folkomröstning faktiskt
            har sagt nej. Då deltar vi i en politisk påtryckningsprocess.
            Det kan man naturligtvis ha meningar om, och jag tycker nog att
            man kan ha en kritisk mening om det.
          </note>
          <note>
            Skulle EU vara intresserad av att vinna tid skulle
          </note>
          <note>
            EU nu sätta i gång och ta bort de delar som irländarna har varit
            kritiska mot, t.ex. det vidgade militärpolitiska samarbetet, överstatliga
            drag och sådant som de har protesterat mot i folkomröstningen.
            Då skulle vi kanske kunna närma oss den idealbild som Sören
          </note>
          <note>
            Lekberg har, nämligen att fördraget ska handla om utvidgning
            och inte om något annat. Nu är det tyvärr så att fördraget handlar
            om mycket annat, och det går i riktningen mot ett eliternas Europa.
          </note>
          <note type="speaker">
            Anf. 54 SÖREN LEKBERG (s) replik:
          </note>
          <note>
            Fru talman! Fördraget handlar, som Kenneth
          </note>
          <note>
            Kvist säger, om lite mer än just Amsterdamresterna.
          </note>
          <note>
            Det handlar bl.a. om nya förfaranderegler för domstolen, som
            jag upplever att alla tycker är bra. Det finns även en del nya
            klarlägganden när det gäller röstförfarandet, att fler beslut
            ska omfattas av kvalificerad majoritet osv. Det är något som jag
            vet att en del EU-motståndare i vissa lägen tycker är bra, eftersom
            man tycker att enhällighet när det gäller exempelvis koldioxidskatter
            inte är bra utan vill ha beslut med kvalificerad majoritet, så
            ibland brukar ju ändamålen helga medlen.
          </note>
          <note>
            Men låt mig ta upp det principiellt viktiga då det gäller Irlandsfrågan.
            Jag har här betonat, och det finns även angivet i betänkandet,
            det som är det principiella förhållningssättet till internationella
            avtal, och det är att vi alltid ska göra en självständig bedömning.
          </note>
          <note>
            Vi vet att i FN-sammanhang ska ett visst antal länder vara med
            på konventionerna för att de ska bli bindande och gällande. Inte
            sitter vi då och gör en allmän spekulation, Kenneth Kvist, och
            säger: Kommer det verkligen att bli så här många länder? Vi kanske
            ska vänta och se i stället. Även om det är en angelägen fråga,
            väntar vi så att vi blir säkra på att det kan träda i kraft.
          </note>
          <note>
            Så kan vi inte förhålla oss, utan vi ska självständigt göra en
            bedömning. När ratifikationsprocessen sedan är avslutad får vi
            se om vi har uppnått godkännande av 15 medlemsstater eller inte.
            Har vi det inte, får vi naturligtvis tillsammans med Irland diskutera
            vad vi ska göra åt detta. Men det är för tidigt att dra den slutsatsen
            nu.
          </note>
          <note>
            Anf. 55 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Sören Lekberg säger att samarbetets grundläggande
            karaktär inte förändras och vill väl med detta säga att det inte
            är särskilt mycket förändringar som sker i Nicefördraget, vilket
            jag tycker inte riktigt stämmer.
          </note>
          <note>
            Det är ju ganska mycket förändringar, inte minst när det gäller
            maktfrågorna där det sker en stor förändring från att de mindre
            länderna har haft större inflytande till att de större länderna
            nu får ett större inflytande. EU-militariseringen är en annan
            del.
          </note>
          <note>
            Dessutom försvinner vetorätten på 33 områden. Som jag ser det
            är det ganska stora fördragsändringar. Det är lite förvånande
            när det låter som att det egentligen inte är något som vi beslutar
            om i dag i riksdagen, men det är ju det. Annars hade vi inte ens
            behövt ta detta till riksdagen.
          </note>
          <note>
            Jag skulle vilja ha ett tydligare besked om vad det är som riksdagen
            ska besluta om som inte är någon förändring av den grundläggande
            karaktären.
          </note>
          <note type="speaker">
            Anf. 56 SÖREN LEKBERG (s) replik:
          </note>
          <note>
            Fru talman! Det är så, Marianne Samuelsson, att fortsättningsvis,
            även efter Nice, kommer samarbetet inom unionen att baseras på
            mellanstatliga överenskommelser. Det är fortfarande medlemsstaterna
            som är fördragets herrar som bestämmer om samarbetet ska utökas
            eller inskränkas eller hur det ska utvecklas, och så kommer det
            att vara även efter det att
          </note>
          <note>
            Nicefördraget har ratificerats. Därmed har den grundläggande
            karaktären inte förändrats.
          </note>
          <note>
            Vad man däremot har gjort på vissa områden är att man har utvecklat
            samarbetet. Låt mig ta några exempel.
          </note>
          <note>
            Det som kallas för det militära samarbetet, vilket är ett lite
            propagandistiskt uttryck för att pådyvla någonting som det inte
            är frågan om, handlar om att
          </note>
          <note>
            EU har fått en krishanteringsmekanism, en förmåga att vara en
            effektiv partner när det gäller krishantering. Det handlar inte
            om något gemensamt försvar eller något sådant. EU kommer inte
            att ha några militära förband eller styrkor, utan det är ju medlemsstaterna
            som kommer att ha det. Detta är ett samarbete som utvecklas, och
            vi vet genom olika opinionsundersökningar att svenska folket värderar
            just det utrikes- och säkerhetspolitiska samarbetet. Det grundläggande
            i fördraget av dess mellanstatliga karaktär kommer alltså att
            finnas kvar.
          </note>
          <note>
            Anf. 57 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Sören Lekberg besökte ju liksom jag
          </note>
          <note>
            VEU:s parlamentariska församling. Där kunde man få höra ganska
            mycket om hur många av EU-länderna ser på militariseringen och
            framtiden. Det vore intressant att få den framtidsdebatten här
            hemma, för den är inte av den art som vi brukar ha här.
          </note>
          <note>
            Trots det skulle jag vilja ta upp det som vi uppfattar som militarisering.
            När Nicefördraget slöts sade
          </note>
          <note>
            Anna Lindh bl.a. att det mest var fråga om att syssla med minröjning.
            När man sedan läser vad det är Sveriges bidrag består i finner
            man att det är en mekaniserad bataljon, ett ingenjörskompani,
            ett ubåtsförband och ett spanings- och jaktflygsförband.
          </note>
          <note>
            För mig är det oerhört svårt att tro att man ska kunna röja minor
            med jaktflyg. Det måste vara en annan del som man satsar på när
            man ser framåt i
          </note>
          <note>
            EU:s militarisering. Och visst är det en förändring i fördraget
            - det tror jag att även Sören Lekberg kan se
          </note>
          <note>
            - när det gäller säkerhetspolitiska frågor.
          </note>
          <note type="speaker">
            Anf. 58 SÖREN LEKBERG (s) replik:
          </note>
          <note>
            Fru talman! Jag vill för egen del fortsätta att hålla debatten
            på en saklig nivå och undvika slängar om att man skulle röja minor
            med jaktflyg osv. Jag tycker inte att det hör hemma här.
          </note>
          <note>
            Vad som är väsentligt är nämligen att EU:s utrikes- och säkerhetspolitiska
            samarbete och krishanteringen inte är överstatligt. Det vilar
            på andra pelaren och är rent mellanstatligt. Vi bestämmer själva
            om vi ska delta i dessa missioner eller icke. Beslutanderätten
            ligger helt i våra händer. Det är alltså ett mellanstatligt samarbete.
            Det är inte överstatligt. Därför kan vi naturligtvis vara med
            i detta, om vi så önskar. Vi vet ju också att i de opinionsundersökningar
            där svenska folket får frågan vad de tycker är bäst med
          </note>
          <note>
            EU-samarbetet säger de plötsligt att det är det utrikesoch säkerhetspolitiska
            samarbetet. Jag tror att de flesta av oss vill att Sverige ska
            kunna vara med och bidra till att stärka fred och frihet. Men
            vi ska inte överlåta det till några överstatliga organ, utan vi
            ska själva bestämma när vi vill vara med och hur mycket vi vill
            vara med. Den möjligheten har vi fått.
          </note>
          <note>
            Jag vill återigen betona att EU-samarbetets mellanstatliga karaktär
            över huvud taget inte förändras med Nicefördraget.
          </note>
          <note>
            Men jag vill också vädja, och det kanske jag gör förgäves, om
            detta att vad Nicefördraget medverkar till, och kan medverka till,
            är att EU:s utvidgning kan genomföras så att fler länder har möjlighet
            att komma med i unionen och dess gemenskap. Säger man nej till
            Nice kommer man att stoppa upp den processen.
          </note>
          <note type="speaker">
            Anf. 59 LARS TOBISSON (m):
          </note>
          <note>
            Fru talman! Som extra suppleant i utrikesutskottet men kanske
            framför allt som vice ordförande i EU-
          </note>
          <note>
            nämnden har jag liksom i våras givits tillfälle att delta i det
            sammansatta utskottets arbete. Eftersom jag nu med all sannolikhet
            gör mitt sista framträdande i kammarens talarstol har jag anledning
            att börja med en liten återblick.
          </note>
          <note>
            När jag i början av 60-talet skulle rösta för första gången,
            gick dåvarande Högerpartiet till val med parollen "Ja till Europa".
            Det passade bra för en internationellt intresserad student. Som
            verksam i SA-
          </note>
          <note>
            CO under tio år arbetade jag sedan för att skapa intresse för
            den europeiska integrationen i fackliga sammanhang. När jag sedan
            övergick till rikspolitiken som moderat partisekreterare kunde
            jag belåtet konstatera att kravet på medlemskap i EEC, som det
            då hette, redan stod i partiprogrammet.
          </note>
          <note>
            Förverkligandet av detta mål skulle dock ta sin tid. Tyngdpunkten
            i mitt arbete här i riksdagen låg tidigt i finansutskottet med
            särskild inriktning på kredit- och valutapolitikens avreglering
            och Riksbankens oberoende. Men kring 1990 hade jag blivit invald
            i riksdagens EFTA-delegation. Dåvarande Europaministern använde
            detta organ för att förankra
          </note>
          <note>
            Sveriges ställningstaganden i de förhandlingar som ledde fram
            till EES-avtalet. Dessa var knappt slutförda innan det blev aktuellt
            att förhandla om Sveriges inträde i vad som då ännu hette EG.
            Som kandidatland bildade ju Sverige och riksdagen tillsammans
            med Europaparlamentet en joint parliamentary committee. Med förebild
            från EFTA-delegationen fick dess svenska halva utgöra EG-delegationen,
            där ståndpunkterna i medlemsförhandlingarna lades fast.
          </note>
          <note>
            Så föddes EU-nämnden, och så föddes det samarbetsklimat som råder
            när det gäller Europasamarbetet mellan flertalet partier. Egentligen
            kan jag säga mellan alla partier även om vi har grundläggande
            skillnader i vår ursprungliga åskådning.
          </note>
          <note>
            Jag har alltifrån EU-inträdet varit EU-nämndens vice ordförande,
            och jag har bl.a. deltagit i samtliga
          </note>
          <note>
            COSAC-möten sedan dess. Enligt min mening har riksdagen här -
            efter visst mönster från det danska folketingets Europaudvalg,
            det ska medges - format en parlamentarisk bevakning av EU-frågorna
            som vi har all anledning att vara stolta över.
          </note>
          <note>
            Det hävdas ofta att medlemskapet i EU har medfört att riksdagen
            förlorat inflytande. Jag anser att det paradoxalt nog förhåller
            sig precis tvärtom. I och med att regeringen är skyldig att förelägga
            EU-nämnden alla ärenden som ska behandlas i ministerrådet får
            riksdagen kontakt med frågor som förr avgjordes av regeringen
            ensam eller t.o.m. under regeringen på myndighetsnivå. Graden
            av inflytande hänger mycket på oss själva. Kan vi få det att fungera
            att fackutskotten tidigt tar tag i viktiga EU-frågor, redan på
            grön- och vitboksstadiet, stärks parlamentets ställning ytterligare.
          </note>
          <note>
            En annan vanlig missuppfattning är att EU är en inåtvänd rikemansklubb,
            ett slags Fästning Europa.
          </note>
          <note>
            Redan vid ett av EU-nämndens första sammanträden
          </note>
          <note>
            1995 påvisade jag för kritikerna att arbetet - något till min
            egen förvåning ska jag erkänna - spände över snart sagt alla kontinenter.
            Och ser jag på föredragningslistan för allmänna rådet inför morgondagens
            sammanträde med EU-nämnden, finner jag ärendepunkter som Västra
            Balkan, Afrika med de stora sjöarna, Afghanistan, Mellanöstern,
            Centralasien,
          </note>
          <note>
            Ukraina, Kuba, Colombia etc. Aldrig har riksdagen sysslat så
            mycket med utrikespolitik och med relationer till även fjärran
            belägna länder som vi gör nu, efter inträdet i EU!
          </note>
          <note>
            EU-nämnden sysslar inte bara med löpande ärenden i ministerrådet.
            Vi följer också - och söker påverka - det ständigt pågående reform-
            och utvecklingsarbetet inom unionen. Så skedde t.ex. vid tillkomsten
            av Amsterdamfördraget och vid beslutet om
          </note>
          <note>
            Agenda 2000. Så var naturligtvis också fallet vid tillblivelsen
            av Nicefördraget. I en särskild beredningsgrupp hade vi många
            och långa diskussioner med regeringens förhandlare, och i slutskedet
            satt vi i telefonkonferens med Sveriges företrädare i Nice.
          </note>
          <note>
            Och även om resultatet på flera punkter inte motsvarar vad åtminstone
            jag hade hoppats på vad gäller exempelvis beslutsförmåga och förenkling,
            får man med det sammansatta utskottet konstatera att grunden för
            en kraftig och angelägen utvidgning av medlemskretsen nu ändå
            har lagts.
          </note>
          <note>
            Nästa regeringskonferens är dock inte långt borta.
          </note>
          <note>
            Enligt Niceförklaringen ska den syfta till en förenkling av fördragen.
            En sådan översyn kommer att aktualisera en lång rad organisatoriska
            frågor. Det finns enligt min mening ingen anledning att dra sig
            för att kalla resultatet av denna översyn för en konstitution.
            I
          </note>
          <note>
            praktiken har vi redan en sådan. Det är bara det att vi knappt
            kan urskilja vad den innehåller. Sannolikt kommer det att vara
            ändamålsenligt med en uppdelning i en grundläggande del, som är
            svår att ändra, och en mer teknisk del med vad som närmast är
            tillämpningsföreskrifter.
          </note>
          <note>
            Ett grundfördrag eller en konstitution av detta slag kan lämpligen
            inrymma en stadga med grundläggande rättigheter. Men förutsättningen
            är att EU först tillträder Europarådets konvention om mänskliga
            rättigheter så att vi inte får kompetenstvister och konkurrerande
            domstolar på detta område.
          </note>
          <note>
            Vid fördragsöversynen är det också naturligt att reglera kompetensfördelningen
            mellan EU och dess medlemsländer. Man får dock akta sig för att
            göra avgränsningen alltför svårföränderlig. Den europeiska integrationen
            är en ständigt pågående process som inte låter sig hejdas av de
            avvägningar som vår generation politiker gör. Det vore fel att
            efter amerikanskt mönster överlåta till EG-domstolen att omtolka
            avgränsningar som uppfattas som hindrande. Principen bör vara
            att det visserligen ska vara svårt att utvidga
          </note>
          <note>
            EU:s kompetens, men när man på politisk väg beslutar om det bör
            man skapa sådana beslutsregler och andra förutsättningar att EU
            kan arbeta effektivt.
          </note>
          <note>
            Det fjärde utpekade ämnesområdet för det blivande konventet gäller
            de nationella parlamentens ställning. Det kommer att föras fram
            alla möjliga idéer om en andra kammare i Europaparlamentet, om
            olika samrådsformer på utskottsnivå o.s.v. Men här menar jag att
            vi svenskar - tillsammans med övriga nordiska företrädare - har
            en särskild mission att fylla. Vi ska hävda att de nationella
            parlamentens viktigaste uppgift ligger på hemmaplan som bevakare
            av och påtryckare på den egna regeringen vad avser dess insatser
            i ministerrådet. Låt oss göra EU-nämnden till en exportvara i
            smorgasbordets och ombudsmannens efterföljd!
          </note>
          <note>
            Denna min inställning sammanhänger med egna erfarenheter, exempelvis
            som ledamot i det förra konventet, det som tog fram utkastet till
            stadga om grundläggande rättigheter. När nationella parlamentariker
            kommer utanför landets gränser, till Bryssel eller annorstädes,
            kommer de lätt bort. Det sammanhänger bl.a. med långa resor, brist
            på kanslistöd och fungerande nätverk och naturligtvis också konkurrerande
            arbetsuppgifter hemmavid. Det menar jag att riksdagen noga bör
            betänka när representanterna till det nya konventet ska utses.
            De bör helst frikopplas från tunga uppdrag här hemma, de bör förses
            med sekretariatsresurser och de bör ges möjlighet att förankra
            sina ställningstaganden inte bara i respektive partigrupper utan
            också i ett riksdagsorgan, förslagsvis EU-nämnden.
          </note>
          <note>
            Fru talman! Detta anförande har spänt över ett något större område
            än det aktuella betänkandet. Men det må kanske förlåtas den som
            står i begrepp att lämna riksdagen och partipolitiken för uppdraget
            som svensk ledamot av Europeiska revisionsrätten i Luxemburg.
            Jag tackar utrikesministern för de mycket vänliga avskedsorden.
            Jag vill säga att det ska bli intressant att få ägna några år
            åt praktiskt arbete på europeisk nivå.
          </note>
          <note>
            Man vet dock aldrig vad som väntar runt hörnet.
          </note>
          <note>
            När jag gratulerade min företrädare Jan O Karlsson till hans
            utnämning till statsråd påpekade jag att någon egentlig anställningstrygghet
            för honom inte gäller längre än till valet i september nästa år.
            Och jag tillade: Kanske kommer jag efter dig där också!
          </note>
          <note>
            (Applåder)
          </note>
          <note type="speaker">
            Anf. 60 LARS OHLY (v):
          </note>
          <note>
            Fru talman! Det fördrag som nu behandlas av riksdagen har kommit
            till i en envig mellan två diametralt motsatta krafter. Å ena
            sidan finns de som mycket tydligt önskar en federal utveckling
            av den europeiska unionen. En konstitution med tvåkammarsystem
            och en president är förslag som finns i debatten. Å andra sidan
            finns det en allt större folklig misstänksamhet mot EU:s utveckling
            och en allt större skeptisism mot de demokratiska brister som
            unionen uppvisar.
          </note>
          <note>
            När man diskuterar fördragsändringar vore det naturligt att utgå
            från de svagheter som unionen är behäftad med. Därför borde det
            vara naturligt att de förslag som läggs fram om ett nytt fördrag
            i första hand handlar om att demokratisera, att göra EU mer folkligt
            förankrat och att återföra makt dit där väljarna kan utkräva ansvar.
            Tyvärr lyser sådana förändringar med sin frånvaro. Det finns inte
            på ett enda område i detta fördrag ett enda förslag som innebär
            att beslutsrätt förs närmare medborgarna. Det finns inte ett enda
            område där man förstärker den mellanstatliga karaktären. Det har
            också utrikesministern vidimerat här i debatten i dag.
          </note>
          <note>
            Det sägs att federalisterna protesterat. Det må så vara. Det
            finns de som har velat gå längre och som velat gå fram snabbare.
            Men det råder ingen tvekan om att Nicefördraget innebär att den
            federalistiska karaktären på unionen förstärks. Skälet till kritiken
            från de mest uttalade federalisterna är sannolikt att förväntningarna
            har varit högre än fördraget har motsvarat. Samtidigt har man
            uttryckt missnöjet för att markera vart man vill gå i framtiden.
            Och det är detta som vi har att vänta vid nästa regeringskonferens
            som kommer att genomföras och som kommer att slutföras 2004.
          </note>
          <note>
            Ett argument som ofta har framförts, också här i debatten, är
            att vi måste anta Nicefördraget för att utvidgningen av unionen
            ska kunna komma till stånd.
          </note>
          <note>
            Fru talman! Detta är med förlov sagt ingenting annat än nonsens.
            Här har man försökt påvisa att beslutsreglerna kring 39 paragrafer
            som övergår från enhällighet till kvalificerad majoritet skulle
            vara en förutsättning för utvidgningen. Här har man försökt påvisa
            att införandet av militära institutioner i den europeiska unionen
            skulle vara en förutsättning för utvidgningen. Här har man försökt
            påvisa att åtta länders rätt att kidnappa EU:s institutioner för
            sina egna syften skulle vara en förutsättning för utvidgningen.
            Så är det naturligtvis inte. Utvidgningen hänger inte på
          </note>
          <note>
            Nicefördraget. Det som måste göras är att ändra en del regler
            när det gäller röstvikt och representation i
          </note>
          <note>
            EU-parlamentet. Det gjordes när Sverige, Österrike och Finland
            gick med. Det gjordes i de anslutningsfördrag som dessa länder
            förhandlade sig fram till. Då missgynnades Sverige. Vi hade en
            Europaminister som förhandlade fram ett avtal som innebar att
            Sverige jämfört med andra länder av samma storlek fick ett mindre
            inflytande, både när det gäller antalet parlamentsledamöter och
            när det gäller antalet röster i ministerrådet. I detta fördrag
            kvarstår denna orättvisa samtidigt som nya länder missgynnas.
            Det gäller
          </note>
          <note>
            Tjeckien och Ungern i fråga om antalet röster i ministerrådet.
            Det gäller Rumänien, Lettland och Malta i fråga om representation
            i parlamentet. Vi stadfäster alltså en diskriminering av vissa
            länder i förhållande till andra länder genom att anta detta fördrag.
          </note>
          <note>
            Riksdagen har varit aktiv och försökt att påverka.
          </note>
          <note>
            Men det finns bara ett enda beslut från riksdagen som handlar
            om Sveriges position inför förhandlingarna.
          </note>
          <note>
            Det beslutet rör just ställningen mellan de stora och de små
            länderna. I utrikesutskottets betänkande 13
          </note>
          <note>
            från 1995/96 uttalades att det är av stor vikt för Sverige att
            vårt inflytande inte minskar och att balansen mellan stora och
            små medlemsländer inte får rubbas.
          </note>
          <note>
            Riksdagen har naturligtvis att utvärdera om förhandlingarna har
            lett fram till ett resultat som stämmer med denna uttalade ambition
            för Sveriges räkning. Tyvärr är resultatet det motsatta. De stora
            ländernas inflytande ökar från 10 röster i ministerrådet till
            29, medan Sveriges röstandel ökar från 4 till 10.
          </note>
          <note>
            Medan de stora länderna får tre gånger så många röster får Sverige
            två och en halv gånger så många.
          </note>
          <note>
            Hur kan man då påstå att man har följt riksdagens intentioner
            i förhandlingarna om fördraget?
          </note>
          <note>
            Fru talman! Fördragsändringen innebär också en ökad överföring
            av beslutsrätt. Det är alla överens om. Det är också möjligt för
            riksdagen att fatta beslut om beslutsrätten enbart handlar om
            att överföras till
          </note>
          <note>
            EG, dvs. det som kallas samarbetet inom den första pelaren i
            unionen. Däremot är det med nuvarande grundlag inte möjligt att
            överföra beslutsrätt till EU, som omfattar de s.k. andra och tredje
            pelarna.
          </note>
          <note>
            Riksdagens bedömning blir mycket intressant och det sammansatta
            utskottets bedömning extra intressant när man går på tvärs med
            Justitiekanslerns bedömning. Justitiekanslern har bl.a. uttalat
            att den nya artikeln 24 i unionsfördraget, som ger rådet möjlighet
            att fatta beslut om internationella avtal med en eller flera stater
            eller med internationella organisationer med kvalificerad majoritet,
            innebär en överlåtelse av regeringens befogenhet att ingå internationella
            avtal, s.k. traktatmakt. Därmed handlar det om en överlåtelse
            av beslutanderätt, inte bara till EG utan också till
          </note>
          <note>
            EU.
          </note>
          <note>
            Även för polissamarbetet och det straffrättsliga samarbetet i
            den tredje pelaren finns det förändringar i den nya artikeln 24.
            Och även där bedömer Justitiekanslern att detta omfattar den tredje
            pelaren och att detta Nicefördrag därmed inte borde kunna ratificeras.
          </note>
          <note>
            Det finns ytterligare en punkt där partierna var överens åtminstone
            i EU-nämnden. Det gäller en mindre förändring men som är principiellt
            viktig. Det handlar om att införa politiska partier på europeisk
            nivå, att finansiera dem via EU-systemet och att bestämma deras
            stadgar. Detta är ju en tydlig överstatlig tendens. Det är ett
            sätt att bygga upp ett politiskt system uppifrån, inte nedifrån
            från medborgarna och inte på grund av att människor har gemensamma
            värderingar eller intressen och sammansluter sig i politiska organisationer
            för att förändra, utan här ska det byggas uppifrån och ned.
          </note>
          <note>
            Därför sade EU-nämnden i förstone enigt att den svenska regeringen
            skulle avvisa detta. Jag har förstått att det finns partier som
            har ändrat sig under resans gång. Men fortfarande tror jag att
            en majoritet av partierna har avvisat dessa förändringar. Regeringen
            misslyckades med att följa de uttalade ambitionerna från riksdagspartierna.
            Det infördes nya skrivningar i en artikel som innebär att om Nicefördraget
            antas kommer man att kunna använda den artikeln för att finansiera
            politiska partier på europeisk nivå.
          </note>
          <note>
            Nu visar det sig att fördragsändringar inte alltid behövs. EU:s
            ledning bryr sig inte så mycket om ifall man har stöd i fördragen
            eller inte. Redan nu är man på väg att genomföra exakt samma förändringar
            trots att Nicefördraget ännu inte har trätt i kraft. Det gör man
            med en hänvisning till en artikel som reglerar den inre marknaden
            och i vilken det sägs att rådet har rätt att ta till nödvändiga
            åtgärder för att få den inre marknaden att fungera. Ingen har
            hittills kunnat förklara för mig hur politiska partier på europeisk
            nivå är en nödvändighet för att den inre marknaden ska kunna fungera.
          </note>
          <note>
            Enhälligheten var viktig när Sverige gick med i den europeiska
            unionen. Det var garanten för att vi inte skulle pressas på fördragsändringar
            mot vår vilja.
          </note>
          <note>
            Det var garanten för att EU inte skulle utvecklas i en riktning
            som sannolikt en majoritet av det svenska folket redan då hade
            sagt nej till. Samtidigt som enhälligheten är viktig har vi sett
            att den svenska regeringen sällan har använt sig av den makt man
            har när man har makten att säga nej. Det europeiska unionssamarbetet
            har en inre dynamik som leder till att många länder lägger sig
            platta i slutändan oavsett hur kritisk man har varit från början
            om man känner sig för ensam. Detta gäller den svenska regeringen.
          </note>
          <note>
            I stället bemöter man dem som ifrågasätter, de slavar på triumfvagnar
            som påminner om allas vår dödlighet, med att säga att de egentligen
            inte har förstått någonting. Det gäller det irländska folket,
            som här har nedvärderats från utrikesministern på ett sätt som
            jag måste säga är sensationellt. Hennes karakteristik av den irländska
            folkomröstningen som sades ha för lågt valdeltagande för att vara
            legitim, där resultatet kunde tolkas på flera sätt är sensationell.
            Man kan jämföra med valen till EU-parlamentet.
          </note>
          <note>
            I Sverige deltog 39 % vid senaste valet, Storbritannien 20 %,
            i vissa valkretsar i Storbritannien 1 % av de röstberättigade.
            Detta EU-parlament vill utrikesministern och majoriteten i denna
            kammare ge mer makt genom Nicefördraget; detta EU-parlament vill
            man ge en stark ställning i det konvent som ska arbeta fram förslag
            till ett nytt fördrag; detta EU-parlament som enligt samma argumentation
            som den som utrikesministern använde om den irländska folkomröstningen
            rimligtvis inte skulle kunna betecknas som legitimt.
          </note>
          <note>
            Fru talman! Låt mig sluta med att instämma med
          </note>
          <note>
            Per Unckel i en fråga, och det gäller att den svenska regeringen
            inte har följt riksdagens beslut den 9 maj om sammansättningen
            av det konvent som ska handha framtidsfrågorna. Jag tycker att
            det är skrämmande, och jag håller helt med den skarpa kritik som
            Per
          </note>
          <note>
            Unckel har framfört.
          </note>
          <note>
            Låt mig avsluta med, även om Lars Tobisson just har lämnat kammaren,
            att instämma i utrikesministerns uppskattande ord över Lars Tobissons
            gärning i riksdagen. Jag har diametralt motsatta uppfattningar
            i de allra flesta frågor jämfört med Lars Tobisson, men jag har
            blivit besvärad av att sannolikt vara mer överens och instämma
            oftare med Lars Tobisson än med någon annan ledamot i EU-nämnden.
            Jag antar att han har varit lika besvärad av det som jag. Men
            det har jag gjort därför att han ofta har haft sakliga och mycket
            väl grundade argument.
          </note>
          <note type="speaker">
            Anf. 61 GÖRAN MAGNUSSON (s):
          </note>
          <note>
            Fru talman! Varje deltagare i en EU-debatt borde egentligen börja
            med att deklarera sin principiella inställning till EU. Jag talar
            inte om medlemskap eller ej, utan mera om man anser EU i huvudsak
            ska vara ett mellanstatligt samarbete eller om man anser att
          </note>
          <note>
            EU bör utvecklas i starkt och klart federalistisk riktning. För
            egen del vill jag säga att jag står på den grund som innebär att
            EU i allt väsentligt ska vara ett mellanstatligt samarbete.
          </note>
          <note>
            Det betänkande som det sammansatta utskottet här har presenterat
            visar på ett tydligt sätt att det finns en bred uppslutning bakom
            en ratifikation av Nicefördraget.
          </note>
          <note>
            När man lyssnar på en sådan här debatt under ganska lång tid
            kan man sitta och fundera på olika infallsvinklar. Till de partier
            och de företrädare i den fortsatta debatten som egentligen inte
            anser att Sverige ska vara medlem i EU skulle det vara intressant
            att ställa frågan på vilket sätt Sveriges relation till de olika
            europeiska staterna och EU-medlemmarna i motsatt fall skulle vara
            ordnat. Det som i så fall naturligtvis faller i tankarna i EES-avtalet
            som alla, om jag inte minns fel, ganska starkt slöt upp omkring.
          </note>
          <note>
            Det skulle vara intressant att höra vilka fördelar i förhållande
            till nuvarande situation som ett fortsatt
          </note>
          <note>
            EES-avtal skulle ha givit Sverige under de år som har gått och
            vilka möjligheter man ser framöver. Jag har uppfattat det som
            att bland svenska folket och bland många folk ute i Europa är
            bl.a. brottsbekämpningen, som ju sker inom tredje pelaren, en
            mycket angelägen fråga där man har stora förväntningar på EU-
          </note>
          <note>
            samarbetet. Då tycker jag att det finns anledning att konstatera
            att just tredje pelaren, där brottsbekämpningen hör hemma, inte
            ingick i detta EES-avtal.
          </note>
          <note>
            Frågan är då hur Sveriges relation till olika brottsbekämpande
            insatser skulle ha varit i dagsläget om vi hållit kvar vid EES-avtalet.
          </note>
          <note>
            Fru talman! Ett begrepp som ofta används i EU-
          </note>
          <note>
            debatterna är demokratiskt underskott. Det tillhör avdelningen
            väldigt bra begrepp och uttryck därför att var och en som använder
            det kan bestämma vad han eller hon egentligen avser med detta
            och kan föra debatten från den utgångspunkten. Konstitutionsutskottet
            kunde diskutera det vid ett besök vid Europeiska institutet i
            Florens tidigare i höst, där olika personer diskuterade frågan.
            Några anser att det demokratiska underskottet enbart kan avhjälpas
            genom att man ger parlamentet den ställning som man normalt tänker
            på när man hör begreppet parlament. Ofta är det företrädare för
            de partier som egentligen inte tycker att vi ska vara med i EU
            som talar om det demokratiska underskottet och dessutom är emot
            överstatlighet men anser att parlamentets makt bör stärkas därför
            att man på det sättet ska klara det demokratiska underskottet.
          </note>
          <note>
            Jag ser det på ett annat sätt och menar - och det är också grundtonen
            i det betänkande vi behandlar - att det är de nationella parlamenten
            som är den stora demokratiska motorn även i EU-systemet. Sedan
            kan det finnas anledning att göra korrigeringar och förändra på
            olika sätt, men det är ingen tvekan om att just de nationella
            parlamenten också fortsättningsvis måste spela en väsentlig roll
            i dessa sammanhang.
          </note>
          <note>
            Fru talman! Sören Lekberg antydde att jag skulle något komma
            in på de framtidsfrågor som ska diskuteras i det konvent som nu
            är under vardande. Där har jag inte alldeles gett upp hoppet om
            att varje nation ska få en hygglig och bra representation, även
            om jag med den erfarenhet jag har av det tidigare konventet också
            kan konstatera att det naturligtvis finns en övre gräns hur stort
            ett sådant här konvent kan bli, under förutsättning att man också
            ska hålla en viss effektivitet.
          </note>
          <note>
            En av framtidsfrågorna är frågan om den EU-
          </note>
          <note>
            stadga om grundläggande rättigheter som det tidigare konventet
            utarbetade och vilken ställning den stadgan ska ha i fortsättningen.
            Jag har hela tiden arbetat starkt för att EG eller EU, beroende
            på vilken rättslig skapnad som är användbar i det här sammanhanget,
            ansluter sig till den europeiska konventionen om mänskliga rättigheter.
          </note>
          <note>
            Även om det inte föreligger någon oenighet i den svenska riksdagen
            och också finns en ökande enighet bland EU:s medlemsstater om
            att EU borde tillträda denna konvention vill jag starkt understryka
            att om
          </note>
          <note>
            EU utvecklar en egen rättighetsstadga finns det en utomordentligt
            stor risk för att vi återskapar nya skiljelinjer på den europeiska
            kontinenten. Med nya menar jag en referens tillbaka till järnridån
            och det som skilde Centraleuropa och Östeuropa från västra Europa.
            Det har vi raserat. Vi har nu en god chans att utvidga EU och
            komma upp till 27 medlemsstater.
          </note>
          <note>
            Det som är väsentligt i det här sammanhanget är den europeiska
            konventionen och den kontrollmekanism som domstolen i Strasbourg
            utgör. De har på ett utomordentligt sätt garanterat mänskliga
            rättigheter över hela den europeiska kontinenten. Det är tack
            vare den konventionen och den domstolen som dödsstraffet har kunnat
            avskaffas på hela den europeiska kontinenten.
          </note>
          <note>
            Det vore en utomordentligt skada för mänskliga rättigheter om
            man skulle dela upp det i en stadga för mänskliga rättigheter
            som gäller inom EU och en annan som gäller inom det jag skulle
            kunna kalla för
          </note>
          <note>
            Resteuropa. Det finns dessutom ett hot om att man skapar en egen
            rättighetsstadga i en del av de tidigare kommuniststaterna - Ryssland,
            Ukraina, möjligen också Vitryssland, Moldavien och andra. Det
            finns en sådan stadga. Skulle det uppstå har man helt plötsligt
            tre olika stadgor för mänskliga rättigheter med olika definition
            och olika uttolkning där det i grunden är universella rättigheter
            som inte borde vara olika européer emellan.
          </note>
          <note>
            Fru talman! Får jag till allra sist ta upp en fråga som Lars
            Ohly berörde, nämligen artikel 24. Lars
          </note>
          <note>
            Ohly stöder sig där på justitiekanslern och har läst justitiekanslerns
            yttrande väldigt noga. Men han har inte läst resten av det som
            står i propositionen och i utskottets betänkande. Varje land kan
            göra undantag från beslut enligt 24 §. Det innebär att 24 § inte
            innebär någon överlåtelse av beslutsrätt.
          </note>
          <note>
            Man håller kvar möjligheten för Sverige eller för ett annat land
            inom den europeiska gemenskapen att helt enkelt säga att det förutsätts
            ett annat antagande och en annan ratifikationsprocess beroende
            på våra nationella konstitutionella regler, och dem måste vi iaktta.
            Därmed delar utskottsmajoriteten regeringens uppfattning om att
            det inte innebär någon suveränitetsöverlåtelse.
          </note>
          <note>
            Anf. 62 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Göran Magnusson tog upp frågan om
          </note>
          <note>
            EU-samarbetet i tredjepelarfrågorna. Han undrade hur man skulle
            klara det brottsbekämpande arbetet om man inte var med i EU.
          </note>
          <note>
            Jag skulle vilja höra med Göran Magnusson om han menar att EU
            har lyckats i dessa frågor. Har vi fått mindre brott när det gäller
            t.ex. narkotika, alkohol och andra droger? Är det inte så att
            med medlemskapet har en hel del av det som varit nationell politik
            tvingats att förändras till det sämre?
          </note>
          <note>
            De öppna gränserna och borttagandet av gränskontrollen har inneburit
            att vi har ett större inflöde av narkotika. Vi har fått ändra
            vår aktiva alkohol- och drogpolitik för att anpassa den till EU:s.
            Jag vill höra
          </note>
          <note>
            Göran Magnussons syn på detta.
          </note>
          <note type="speaker">
            Anf. 63 GÖRAN MAGNUSSON (s) replik:
          </note>
          <note>
            Fru talman! Min tanke kring detta sammanhang är att det är nödvändigt
            att kunna samarbeta i Europa både inom EU och med andra stater
            i Europa. Utvidgas EU blir förutsättningarna bättre för att effektivt
            kunna bekämpa viss typ av brottslighet.
          </note>
          <note>
            Det är där som tredje pelaren finns. Det beror också på att just
            kriminalpolitik, lagstiftning och annat är genuint nationella.
            Därför ligger det inom den tredje pelaren, där man i första hand
            har konventionssamarbete.
          </note>
          <note>
            Kanske beroende på att det dessvärre är ett konventionssamarbete
            har inte samarbetet hittills präglats av någon större effektivitet.
            För närvarande håller justitieministern på att i Europeiska rådet
            diskutera effektivisering när det gäller viss brottsbekämpande
            verksamhet, bl.a. genom den europeiska arresteringsordern. EU-nämnden
            ska ha ett sammanträde om ungefär halvannan timme eller ett par
            timmar för att diskutera detta.
          </note>
          <note>
            När det gäller frågan om narkotika och alkohol har vi sett ur
            min synpunkt dessvärre fattat en del beslut om alkoholpolitiken
            som är mindre lyckade. Vi har större svårigheter att utnyttja
            prisinstrumentet.
          </note>
          <note>
            Narkotikafrågan har något annan karaktär. Men det är klart att
            det finns problem på tullsidan.
          </note>
          <note>
            Frågan om alkohol, Marianne Samuelsson, har inte med tredje pelaren
            att göra. Det är en vanlig produkt på marknaden. Det är alltså
            en inremarknadsfråga, och det reglerades av EES-avtalet. Jag är
            rädd för att Marianne Samuelsson inte alls skulle ha undgått narkotikaproblematiken
            och framför allt inte alkoholproblematiken vid ett fasthållande
            av EES-
          </note>
          <note>
            avtalet.
          </note>
          <note>
            Anf. 64 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Göran Magnusson svarar egentligen inte på min konkreta
            fråga om Göran Magnusson ansåg att det hade blivit bättre och
            mindre brott och drogproblematik sedan vi gick med i EU. Min uppfattning
            är att vi har fått en ökad problembild.
          </note>
          <note>
            Göran Magnusson inledde med att säga att det var viktigt att
            vi var med i tredjepelararbetet när det just gällde brottsbekämpningen.
            Man kunde inom EU
          </note>
          <note>
            bekämpa detta. Vi har tidigare varit med i Interpol, som är ett
            viktigt internationellt organ för just brottsbekämpning på internationell
            nivå. Det finns alltså möjligheter att kämpa även utanför ett
            EU-
          </note>
          <note>
            medlemskap.
          </note>
          <note>
            Det skulle vara intressant om Göran Magnusson kunde nämna hur
            det ser ut i Norge - som inte är med i EU, men är med i EES -
            när det gäller narkotikaoch alkoholproblematiken. Min uppfattning
            är att det inte i lika hög grad har drabbats av den internationella
          </note>
          <note>
            EU-våg av narkotika som vi har drabbats av.
          </note>
          <note type="speaker">
            Anf. 65 GÖRAN MAGNUSSON (s) replik:
          </note>
          <note>
            Fru talman! Jag vill klart konstatera att Interpol är en organisation
            av ett helt annat slag än det samarbete som är möjligt och som
            skulle kunna vara möjligt inom ramen för tredje pelaren. Interpol
            är snarast en organisation för att klara efterlysningar och en
            del gemensam analys medan det inom ramen för EU-
          </note>
          <note>
            samarbetet ryms betydligt bättre möjligheter bl.a.
          </note>
          <note>
            genom Europol och på annat sätt.
          </note>
          <note>
            Jag har inte några aktuella uppgifter från Norge.
          </note>
          <note>
            Jag vill bara konstatera att när det gäller in- och utresebestämmelser,
            dvs. Schengenavtalet, som har kritiserats utifrån narkotikaaspekten,
            har Norge samma bestämmelser som Sverige. En förutsättning för
            att
          </note>
          <note>
            Sverige skulle kunna gå med i Schengen var att man inte skulle
            spräcka den nordiska passfriheten och möjligheten att resa fritt
            inom Norden.
          </note>
          <note>
            Jag tror inte att man på det sättet kan hävda att
          </note>
          <note>
            EES-avtalet skulle ha skyddat oss från utvecklingen.
          </note>
          <note>
            Jag tror dessutom att man även om man är EU-
          </note>
          <note>
            skeptiker eller mycket EU-kritisk något ska fundera över vad
            som är orsak och verkan. Är det verkligen medlemskapet i EU som
            har gjort att vi har fått ett ökat tryck på narkotikaområdet,
            eller är det andra tendenser av mer allmän karaktär? Det kan vara
            ett allmänt sett ökat resande, ökande kontakter och liknande.
            Det har verkligen påverkat attityder och intresse både när det
            gäller alkohol och framför allt när det gäller narkotika.
          </note>
          <note type="speaker">
            Anf. 66 LARS OHLY (v) replik:
          </note>
          <note>
            Fru talman! Låt mig börja med att instämma i det som Göran Magnusson
            säger om de nationella parlamentens ställning. Jag förstår inte
            var Göran Magnusson hittar någon EU-kritiker eller EU-motståndare
            som vill öka EU-parlamentets makt. Om jag förstod de rätt hade
            Göran Magnusson sett någon sådan. Den skvadern finns, såvitt jag
            vet, i varje fall inte i Sverige.
          </note>
          <note>
            Jag håller helt med om att de nationella parlamentens makt måste
            öka. En av våra huvudsakliga grunder för kritiken mot Nicefördraget
            är just att de nationella parlamentens ställning försvagas. Inte
            på ett enda område återförs beslut från EU:s institutioner till
            riksdagen och andra nationella parlament. Det sker en överföring
            av makt, men det är tvärtom framför allt EU-parlamentets ställning
            som stärks.
          </note>
          <note>
            Låt mig också instämma i att stadgan om grundläggande rättigheter
            inte ska fördragsfästas. Jag är däremot mer pessimistisk än Göran
            Magnusson när det gäller möjligheterna att hävda den linjen i
            längden, med tanke på att de federalistiska krafterna är så starka
            när de pratar om en konstitution.
          </note>
          <note>
            Göran Magnusson hade en fråga som bygger på ett resonemang som
            jag tycker är lite märkligt. Han talade om att respekt för folkomröstningen
            1994
          </note>
          <note>
            måste innebära att vi som var emot EU-medlemskap då ska ändra
            uppfattning. Vi ska inte bara respektera att en majoritet inte
            tyckte som vi; vi ska också plötsligt börja omfamna EU och tycka
            att det är bra.
          </note>
          <note>
            Jag förbehåller mig rätten att tycka att vi hade en mycket välgrundad
            kritik då och att den är minst lika välgrundad nu. Jag förbehåller
            mig rätten att anse att det hade varit bättre om Sverige hade
            stått utanför.
          </note>
          <note>
            Men det vi diskuterar just i dag är om vi ska anta
          </note>
          <note>
            Nicefördraget med dess federalistiska inriktning eller inte.
            Där står jag definitivt på den sida där man förespråkar att det
            inte ska ske.
          </note>
          <note type="speaker">
            Anf. 67 GÖRAN MAGNUSSON (s) replik:
          </note>
          <note>
            Fru talman! Får jag börja med frågan om folkomröstningen. Jag
            har lite svårt att referera mitt eget resonemang. Jag skulle hävda
            att de som var emot
          </note>
          <note>
            EU-anslutningen i folkomröstningen efter 1994 måste slänga sig
            platt på backen och anamma hela systemet.
          </note>
          <note>
            Man måste i och för sig respektera folkomröstningens resultat,
            men man har all rätt i världen att förfäkta de åsikter man förfäktade
            om man anser att de fortfarande är värda att förfäkta. Man ska
            också mötas med respekt i det avseendet. Jag vill säga det mycket
            tydligt, så att det inte blir något problem på den punkten.
          </note>
          <note>
            När det sedan gäller deklarationen om grundläggande mänskliga
            rättigheter kan det naturligtvis finnas anledning att vara pessimistisk.
            Jag upplevde mycket starkt, när konventet startade, hur framför
            allt
          </note>
          <note>
            EU-parlamentsledamöter synbarligen kom med grundstenen för federationen
            - deklarationen om mänskliga rättigheter.
          </note>
          <note>
            Det lyckades vi faktiskt avvärja den gången. De som ska representera
            Sverige får försöka avvärja det även i fortsättningen, så att
            man löser problemet genom anslutning till europeiska konventionen
            om mänskliga rättigheter.
          </note>
          <note>
            Fru talman! Jag vill skicka tillbaka resonemanget om återförande
            av makt. Det är i och för sig en respektabel synpunkt. Jag skulle
            bara vilja höra några exempel på områden dit makt borde återföras.
          </note>
          <note type="speaker">
            Anf. 68 LARS OHLY (v) replik:
          </note>
          <note>
            Fru talman! Med det förtydligande som Göran
          </note>
          <note>
            Magnusson gjorde om hur han anser att debatten ska kunna föras
            med respekt kan jag instämma även där.
          </note>
          <note>
            Vi har precis som EU-förespråkarna rätten att hävda en uppfattning,
            oavsett om folkmajoriteten delar den eller inte. Jag tror att
            den debatt som förs mellan motståndare och anhängare av den europeiska
            unionens utveckling är till gagn för demokratin och att den är
            bra i grunden.
          </note>
          <note>
            En fråga som jag inte hann beröra i min förra replik handlade
            om Justitiekanslerns yttrande och artikel 24. Det är klart att
            regeringen och majoriteten i riksdagen måste avvisa JK:s bedömning
            om man med någon heder i behåll ska kunna stå för att Nicefördraget
            ska antas. Det är självklart. Man kan inte säga att
          </note>
          <note>
            JK har rätt och samtidigt säga att riksdagen ska anta
          </note>
          <note>
            Nicefördraget, eftersom JK anser att Nicefördraget är oförenligt
            med regeringsformens 10 kap. 5 §.
          </note>
          <note>
            Men är inte JK:s yttrande åtminstone lite besvärande för Göran
            Magnusson? Finns det inte anledning att ifrågasätta hur artikel
            24 är konstruerad, framför allt vad det gäller frågan om överlåtelse
            av traktaträtt?
          </note>
          <note>
            Finns det inte anledning att ta JK:s kritik på allvar?
          </note>
          <note type="speaker">
            Anf. 69 GÖRAN MAGNUSSON (s) replik:
          </note>
          <note>
            Fru talman! Får jag först konstatera att vi inte fick någon lista
            på maktområden eller politikområden som skulle kunna återföras.
          </note>
          <note>
            Det är bra att Lars Ohly och jag är överens om att respektive
            åsikter ska respekteras.
          </note>
          <note>
            Därtill vill jag om artikel 24 säga att jag med intresse har
            läst Justitiekanslerns argumentering och också den argumentering
            som visar att det är möjligt att anta fördraget.
          </note>
          <note>
            Lars Ohly har ingen replikrätt, men min fråga är om den tolkning
            som regeringen och utskottsmajoriteten gör av punkt 5, som ger
            nationerna rätt att ställa sig utanför en internationell överenskommelse
            med hänvisning till de konstitutionella förhållandena, är en felaktig
            tolkning. Den springande punkten är inte vad
          </note>
          <note>
            Justitiekanslern säger utan vad det faktiskt står i texterna.
            Jag kan inte förstå annat än att Justitiekanslern inte har nått
            ända fram där. Man har inte sett vilka möjligheter som finns på
            det området.
          </note>
          <note type="speaker">
            Anf. 70 TALMANNEN:
          </note>
          <note>
            Jag konstaterar att Lars Ohly inte har rätt till ytterligare
            repliker i detta replikskifte.
          </note>
          <note type="speaker">
            Anf. 71 GÖRAN LENNMARKER (m):
          </note>
          <note>
            Fru talman! Först vill jag säga att det är viktigt att riksdagen
            godkänner Nicefördraget. Det är ett stort och viktigt steg i Europas
            historia. Det är en byggsten på vägen mot att ena hela Europa.
            Länder i Centraloch Östeuropa och länder i Västeuropa kan komma
            samman inom EU:s ram. På samma sätt har andra europeiska organisationer
            öppnats för hela Europa.
          </note>
          <note>
            Orsaken till att dessa frågor behandlas i ett särskilt fördrag
            och inte i anslutningsfördragen, som var fallet när Sverige, Finland
            och Österrike anslöt sig, är erfarenheten att det är bättre att
            klara ut de institutionella frågorna i samlad ordning. Så många
            som tolv medlemsländer befinner sig i förhandling. Vi kan se fram
            emot att kanske tio av de tolv länderna är medlemmar inom drygt
            två år. Vi vill göra oss en samlad bild av hur vi kan lösa de
            institutionella frågorna, och det är orsaken till att vi inom
            hela EU tyckte att det var viktigt att sortera ut dessa frågor
            i ett fördrag. Grunden till Nicefördraget är att man inte klarade
            av vissa saker som man borde ha klarat av i det förra fördraget
          </note>
          <note>
            - i Amsterdamfördraget.
          </note>
          <note>
            Man kan ha synpunkter på röstviktning och annat, men denna kompromiss
            är förutsättningen för att man ska kunna lösa medlemskapsfrågorna
            för dessa länder.
          </note>
          <note>
            En detalj som är intressant är balansen mellan stora och små
            länder. I dagens läge är 5 av de 15 länderna stora länder. I Spanien
            och de länder som räknas som stora medlemsländer bor nästan 80
            % av EU:s medborgare. De har i dag 55 % av röststyrkan i EU.
          </note>
          <note>
            Får vi 27 medlemmar i EU förstärks de små ländernas ställning
            avsevärt. Av de tolv länder som nu förhandlar räknas elva som
            små länder och ett - Polen -
          </note>
          <note>
            som stort land. Nicefördraget skulle innebära att de sex stora
            ländernas röstandel sjunker från 55 till 49 %
          </note>
          <note>
            - under hälften - medan 21 små länder får 51 % av röststyrkan
            i ministerrådet.
          </note>
          <note>
            Det är en effekt av att Europa huvudsakligen består av små länder.
            Det är en logik i att EU därmed blir mer och mer småstatsdominerad.
            När EU:s föregångare en gång i tiden startades var hälften av
            medlemmarna stora länder - tre av sex - och tre små. Nu blir alltså
            6 av 27 stora länder, och följaktligen blir 21
          </note>
          <note>
            små.
          </note>
          <note>
            Vad som händer i och med Nicefördraget är också att det faktiskt
            delvis blir svårare att fatta majoritetsbeslut. I dag är det 71
            % av röststyrkan i ministerrådet som gäller vid omröstning med
            kvalificerad majoritet. Det kommer att öka till 75 %. Det tror
            jag är lite bekymmersamt, särskilt i en situation när vi är många
            medlemmar, när vi har ett Europa som är mera heterogent än det
            är i dag. Nu består ju medlemsländerna ändå av västeuropeiska
            länder med relativt likartad kulturell och ekonomisk standard
            osv.
          </note>
          <note>
            Nicefördraget innebär en mycket begränsad suveränitetsavgivelse.
            Det har redan tidigare framhållits att man i Danmark, där man
            är mycket noga med att ha folkomröstningar när det gäller suveränitetsavgivelser,
            inte har ansett sig behöva detta, därför att suveränitetsavgivelsen
            är så begränsad. Det tycker jag att vi ska observera. Nicefördraget
            innehåller i allt väsentligt beslutsregler för institutionerna
            som måste ordnas inför en stor utvidgning.
          </note>
          <note>
            Den irländska frågan har tagits upp till debatt. Jag vill säga
            två saker. Det första är det som många har sagt tidigare, att
            Sveriges riksdag ska ta ställning för sig själv. Det är vår skyldighet
            att ta ställning till ett fördrag som Sveriges regering har varit
            med och förhandlat fram, på samma sätt som vi tar ställning till
            alla andra fördrag, oavsett om de i slutändan kommer att träda
            i kraft eller ej. Det är ingen skillnad på det sättet mellan EU-fördrag
            och t.ex. fördrag inom FN:s ram.
          </note>
          <note>
            Det andra är frågan om tolkningen av den irländska folkomröstningen.
            Jag noterar att många i Sverige spontant tror att nejet där var
            uttryck för en kritik mot
          </note>
          <note>
            EU. Det vet ingen av oss. Det vet man väl knappt själv på Irland.
            Det är ju alltid svårt att tolka, men de flesta gör den tolkningen
            att detta snarare är en kritik mot att man inte gick långt nog.
            Dvs. att de som röstade skulle vilja ha en mer långtgående utveckling
            av
          </note>
          <note>
            EU. Det kan man ha olika meningar om, och Sveriges riksdag ska
            naturligtvis inte ha någon ståndpunkt i en sådan fråga. Vi ska
            inte tolka andra länders folkomröstningar, men man kan notera
            att Irland normalt kanske har varit ett av de mest EU-entusiastiska
            länderna.
          </note>
          <note>
            Fru talman! Detta var vad jag hade att säga om
          </note>
          <note>
            Nicefördraget. Det är viktigt och riktigt att vi nu ratificerar
            det. Jag vill därför yrka bifall till utskottets förslag i den
            delen.
          </note>
          <note>
            Vi är nu i en situation då EU har funnits i snart ett halvsekel
            - man kan säga att den europeiska integrationen har funnits i
            ett halvsekel. Det finns då anledning att titta tillbaka på erfarenheter
            och på vad två generationer européer har ägnat sig åt. Det handlar
            om de erfarenheter av framsteg och bakslag som vi har kunnat notera
            under den här perioden.
          </note>
          <note>
            En annan sak är att det är ett stort steg när EU går från att
            vara en västeuropeisk organisation till att bli en alleuropeisk
            organisation. Det är naturligt att man just vid den här tidpunkten
            ger en möjlighet till det stora greppet vad gäller EU:s fundament.
            Framtidsfrågorna och det konvent som nu förestår kan bli en bra
            mycket större sak än vad de flesta kanske tänker sig. Många kanske
            ser det här som en i raden av fördragsförändringar. Förhoppningsvis
            blir det större än så, att vi verkligen tar tillfället i akt att
            på allvar se över mycket av det som vi har goda erfarenheter av
            och dåliga erfarenheter av. Framför allt handlar det om att få
            till stånd en ordning som gör att EU fungerar med väsentligt mycket
            fler medlemmar än nu.
          </note>
          <note>
            Jag gör en intressant notering - inte minst gör jag den när jag
            är i Bryssel i olika sammanhang och även i vår partigrupp EPP,
            den största i Europaparlamentet.
          </note>
          <note>
            Det är att principen om den begränsade statsmakten nu börjar
            tränga in mer och mer. Förr fanns det ju en föreställning om att
            EU skulle utvidga sig till att omfatta nästan alla samhällsområden.
            Det fanns en idé om att EU skulle växa och bli stort och bli ett
            slags statsmakt som skulle omfatta allt. Nu när man har lång erfarenhet
            har man mera inriktningen att EU
          </note>
          <note>
            ska ta hand om saker som det är viktigt att hantera på europeisk
            nivå men att det finns stora områden i den politiska sfären och
            även på andra områden som EU
          </note>
          <note>
            inte behöver befatta sig med. Det tror jag är en stor förändring
            som har kommit och som är ett resultat av erfarenhet. Man ska
            inte överlasta det europeiska arbetet utan fokusera på det väsentliga,
            där det europeiska samarbetet har betydelse, medan många frågor
            över huvud taget inte behöver komma till europeisk nivå.
          </note>
          <note>
            Utan att nu gå in på framtidsarbetet vill jag säga att jag tror
            att detta finns ett synsätt som är viktigt. En sak gäller att
            det inte ska vara lätt att ge EU ny kompetens. EU ska inte lätt
            kunna ta till sig nya frågor att ta ansvar för. Det är viktigt
            att detta sker efter noggrann prövning och att alla länder har
            möjlighet till vetorätt eller, uttryckt på annat sätt, att man
            är ense om när EU ska ta till sig ny kompetens.
          </note>
          <note>
            Å andra sidan måste EU faktiskt kunna agera när
          </note>
          <note>
            EU har tagit ansvar i en viss fråga, när vi medlemsstater har
            gett EU ansvar i en fråga. Vi måste ha kraften att leverera det
            som behövs när vi har lagt ansvar på EU. Det tror jag är en annan
            del av den här fundamentala synen på framtidsarbetet. Det får
            ju inte vara så att vi säger att EU ska ta ansvar för ett område
            och att EU sedan kommer att förlamas därför att man inte har möjlighet
            att fatta beslut. En polsk riksdag där alla hade vetorätt förmådde
            ju, som bekant, aldrig fatta beslut. Det ledde väl till Polens
            undergång.
          </note>
          <note>
            Jag tror att detta är en väldigt viktig utgångspunkt när man
            ska gå in i framtidsarbetet. Det handlar om insikten om att man
            ska vara noggrann när man ger
          </note>
          <note>
            EU ansvar för en fråga, men när man har givit det ansvaret måste
            EU å andra sidan ha den här kapaciteten.
          </note>
          <note>
            Vi ska också notera att EU inte har några tendenser att växa
            sig starkt vad gäller dess roll som offentlig sektor. EU har ju
            ingen beskattningsrätt utan bygger på medlemsavgifter i storleksordningen
            1 % av
          </note>
          <note>
            BNP. Det finns heller ingen ambition eller några idéer om att
            EU ska ta på sig sociala transfereringar.
          </note>
          <note>
            Dvs. att vi nog kommer att ha ett EU som i allt väsentligt är
            en lagstiftningsunion och inte en union där vi lägger in stora
            resurser på det sätt som man gör i de nationella statsmakterna.
          </note>
          <note>
            Fru talman! Jag tror att det viktigaste nu för den framtida processen
            är öppenhet. Man ska inte genast gå in med låsta mandat, vare
            sig från olika nationella riksdagar eller från enskilda partier,
            utan jag tror att man nu ska ha en process på ett eller två år
            då man faktiskt lyssnar på varandra, då man tar intryck av varandra.
            Det är väl mycket poängen i det europeiska samarbetet. Ska det
            fungera måste man ta hänsyn till detta och ta intryck av hur andra
            länder och andra folk resonerar. Det viktigaste i det här skedet
            är kanske att vi västeuropéer lyssnar mycket på vad centraloch
            östeuropéer har att säga. De har ju varit isolerade under en lång
            tid. Därför är det nog av särskilt intresse och av särskild vikt
            att vi har ett öppet sinne när vi resonerar med de länder som
            kommer att vara på väg in i vår gemenskap under de närmaste åren.
          </note>
          <note>
            Låt mig avslutningsvis, fru talman, betona att jag har haft förmånen
            att arbeta tillsammans med Lars
          </note>
          <note>
            Tobisson inom EU-nämnden i allmänhet och specifikt, naturligtvis,
            i den moderata gruppen i EU-
          </note>
          <note>
            nämnden. Jag skulle vilja uttrycka min respekt för
          </note>
          <note>
            Lars Tobisson, som med sin stora kompetens och bredd har gett
            ett mycket viktigt bidrag när det gäller riksdagens och därmed
            också Sveriges hantering av
          </note>
          <note>
            EU-frågorna under de här första sju åren.
          </note>
          <note type="speaker">
            Anf. 72 KENNETH KVIST (v) replik:
          </note>
          <note>
            Fru talman! Göran Lennmarker säger att vi inte ska tolka andra
            länders folkomröstningar. Det kanske ligger något i det, men man
            ska inte heller blanda bort korten och underkänna den folkomröstningskampanj
            som de här länderna har haft. Nej-sidan har redovisat sina skäl
            till att man tycker att Irlands folk ska säga nej. Skälet var
            inte att man tyckte att det här gick för lite i federalistisk
            riktning, utan precis tvärtom. Man varnade för militarisering.
            Man varnade för att, som det heter i nej-sidans material, åtta
            länder kan kidnappa EU:s institutioner och springa före för sina
            egna syften osv. Det var den typen av debatt. Därför är den här
            folkomröstningen inte så svår att tolka.
          </note>
          <note>
            Irländarna tyckte att det här gick i federalistisk riktning och
            sade därför nej.
          </note>
          <note>
            Sedan är det problem att man säger att Irland framstår som ett
            EU-vänligt land. Man skulle kunna säga så här: Lyssnar jag bara
            på Tony Blair skulle jag tro att Storbritannien vore ett EMU-positivt
            land.
          </note>
          <note>
            Samtidigt är det en betryggande majoritet av Storbritanniens
            folk som säger nej till EMU.
          </note>
          <note>
            Det är det som är problemet med EU: Det beror på vem man lyssnar
            på. Lyssnar man på ledande politiska företrädare tycker de en
            sak. Tyvärr är det ofta så att folket i de länder de representerar
            inte har en med eliten sammanfallande mening utan tvärtom en motsatt
            uppfattning.
          </note>
          <note type="speaker">
            Anf. 73 GÖRAN LENNMARKER (m) replik:
          </note>
          <note>
            Fru talman! Först och främst är det viktigt att Sveriges riksdag
            inte har anledning att tolka hur Irland ställer sig själv. Det
            sköter man själv enligt sin egen konstitutionella ordning. Det
            är mycket viktigt att riksdagen i den meningen förhåller sig neutral.
          </note>
          <note>
            Det andra är den tolkning vi som parlamentariker gör. Med mitt
            inlägg ville jag bara balansera den tolkning som flera tidigare
            gjort, dvs. att detta på något sätt skulle vara uttryck för samma
            ståndpunkt som Vänsterpartiet och Miljöpartiet står för i Sveriges
            riksdag. Jag har hört helt andra förslag till tolkningar från
            irländska företrädare. Vad som är rätt och riktigt vet väl varken
            Kenneth Kvist eller jag. Vi ska väl här inte stå och försöka göra
            något slags tolkning av den irländska folkomröstningen.
          </note>
          <note>
            Vad jag ville ha sagt var bara att man nog inte ska ha fördomar.
            Var och en har väl sina kanaler och sina möjligheter att tolka
            detta. Men för riksdagens del tar vi beslut på egen grund.
          </note>
          <note type="speaker">
            Anf. 74 KENNETH KVIST (v) replik:
          </note>
          <note>
            Fru talman! Jag tycker inte att man ska blanda bort korten. Irland
            har haft en folkomröstningsdebatt med en öppen diskussion där
            nej-sidan har anfört kritik mot Nicefördraget, sagt att det går
            för långt i federalistisk riktning och att man är kritisk mot
            det militära samarbetet då detta strider mot Irlands alliansfrihet,
            och nej-sidan har vunnit. Då går det inte att blanda bort korten
            och låtsas som om nej-sidan vann därför att folk ville ha ett
            Nicefördrag som gick mycket längre i den riktning som nej-sidan
            var emot, som det visade sig. Då tycker jag att man är oförskämd
            mot det irländska folket och dess demokratiska process. Då försöker
            man blanda bort korten. Det var därför jag begärde replik och
            ville protestera mot detta, fru talman.
          </note>
          <note type="speaker">
            Anf. 75 GÖRAN LENNMARKER (m) replik:
          </note>
          <note>
            Fru talman! Det finns irländare som skulle anse att Kenneth Kvist
            är oförskämd mot det irländska folket. De skulle nämligen anse
            att hans tolkning, som han just redogjorde för, är alldeles fel.
            Jag tror inte att någon av oss kan sitta inne med rätten att tolka
            ett folkomröstningsresultat. Det finns de på min kant, i mitt
            systerparti på Irland, som hävdar att det kanske var motstånd
            mot utvidgningen eller rädsla för att man inte skulle få lika
            stora subventioner på jordbrukets område som tidigare som var
            orsaken.
          </note>
          <note>
            Jag tycker att vi båda två ska konstatera att vi kan ha våra
            teorier, men när riksdagen går till beslut tar vi ställning utifrån
            svenska förutsättningar och vår egen inställning till avtalet.
          </note>
          <note type="speaker">
            Anf. 76 WILLY SÖDERDAHL (v):
          </note>
          <note>
            Fru talman! Jag vill börja med att se lite tillbaka i tiden och
            säga några ord om de förhandlingar som föregick Nicefördraget.
            Riksdagen fick information genom att vi hade en speciell arbetsgrupp
            med representanter för varje parti. Jag vill ge regeringen en
            eloge för det sätt på vilket detta genomfördes. Vi fick, såvitt
            jag kan bedöma, all relevant information och kunde också ställa
            frågor och lämna synpunkter under förhandlingarnas gång.
          </note>
          <note>
            Även under förhandlingarna i Nice hade EU-
          </note>
          <note>
            nämnden täta sammanträden och blev informerad.
          </note>
          <note>
            Även i detta fall tycker jag att vi fick en bra inblick i vad
            som skedde. Utrikesministern kom själv vid flera tillfällen till
            telefonen för att ge direktrapporter inifrån förhandlingsrummet.
            Så långt är allt bra.
          </note>
          <note>
            Möjligen kunde vi påverka en del före dagarna i
          </note>
          <note>
            Nice, men väl där hade väl egentligen vi små nationer att förhålla
            oss till vad som hände. Möjligheten att påverka underlättades
            inte heller av att ordförandelandet Frankrike i slutet av förhandlingarna
            gick över till att separatförhandla med enskilda eller grupper
            av stater.
          </note>
          <note>
            Sista informationen fick vi vid midnatt. Då var flera frågor
            fortfarande öppna. Dagen efter fanns det flera frågetecken om
            vad de senast fattade besluten egentligen innebar. Detta är en
            förhandlingsform som inte är acceptabel ur flera synvinklar, men
            den viktigaste invändningen är frånvaron av demokratisk insyn
            i vad som faktiskt händer.
          </note>
          <note>
            Fru talman! Fördraget presenteras som en helhet som man kan anta
            eller förkasta. En möjlighet hade varit att presentera det framförhandlade
            fördraget som ett betänkande i olika delar som de nationella parlamenten
            sedan hade haft att ta ställning till. En sådan behandling av
            fördraget hade varit betydligt långsammare, men den hade haft
            fördelen att den demokratiska insynen och påverkansmöjligheten
            hade ökat betydligt.
          </note>
          <note>
            I Nice insåg man förhoppningsvis att detta var sista gången en
            fördragsförhandling gick till på detta vis. Nästa regeringskonferens
            ska ju förberedas genom ett konvent. Ska det öka demokratin måste
            i så fall konventet arbeta fram ett antal förslag som sedan kommer
            tillbaka till de nationella parlamenten för diskussion och avgörande.
          </note>
          <note>
            Regeringskonferensens resultat blir sedan minsta gemensamma nämnare
            för de inblandade staterna. Då finns det möjlighet för medborgarna
            till full insyn och utkrävande av politiskt ansvar av oss som
            har varit med och beslutat.
          </note>
          <note>
            Nicefördraget sägs vara förutsättningen för utvidgningen. Vi
            har hört det här tidigare. Men det är inte formellt riktigt, vilket
            också har konfirmerats av kommissionens ordförande Romano Prodi
            efter Irlands nej. Däremot är Nicefördraget kanske en nödvändighet
            för att de stora länderna ska kunna acceptera en utvidgning. Nicefördraget
            ger ju de stora länderna en ökad makt genom röstviktning, möjlighet
            till blockerande majoriteter och flexibel integration. Men då
            ska man väl ärligt säga att det är det som är skälet.
          </note>
          <note>
            Fru talman! Nicefördraget innebär att vi flyttar beslutskompetens
            från den svenska riksdagen till
          </note>
          <note>
            EU:s institutioner. Kvalificerad majoritetsomröstning införs
            på ytterligare ett 30-tal områden. Det innebär att vi i detta
            parlament kan bli överkörda av en majoritet inom EU - och de svenska
            väljarna kan inte utkräva ansvar av andra länders regeringar.
            Det här är en försvagning av demokratin, och det borde erkännas.
          </note>
          <note>
            Utskottsmajoritetens förklaring av huruvida Nicefördraget innebär
            ett överlämnande av beslutsrätt eller ej är talande. På s. 2 i
            betänkandet kan man på första raden läsa: "Ett godkännande av
            Nicefördraget innebär att beslutanderätt överlåts till EG." På
            femte raden kan man sedan läsa: "Vidare konstateras i betänkandet
            att det ej sker någon överföring av beslutanderätt till EU."
          </note>
          <note>
            Jag vet att det är skillnad på EG och EU i detta sammanhang.
            Men för gemene man tror jag inte att detta är speciellt klargörande.
            Det finns kanske bättre och ärligare sätt att beskriva förslagets
            innebörd, speciellt efter JK:s utlåtande.
          </note>
          <note>
            Konventets uppgift med EU:s framtidsfrågor tycker jag är en god
            ansats. Men en sak tycker jag är viktig: Om man nu ska fråga folk
            - och det säger man att man ska; man ska ha en allmän diskussion
            - måste man ju också ta konsekvenserna och ta svaret på allvar.
            Jag har en rädsla för att konventet kommer att göra upp facit
            innan man frågar. Då blir det ungefär samma respekt för frågorna
            som EU har visat mot
          </note>
          <note>
            Irland. Det tror jag inte att vi är betjänta av.
          </note>
          <note type="speaker">
            Anf. 77 BJÖRN VON DER ESCH (kd):
          </note>
          <note>
            Fru talman! Med ålderns rätt ska jag försöka se
          </note>
          <note>
            Nicefördraget i ett mer historiskt perspektiv.
          </note>
          <note>
            Med Romfördraget lades grunden till den europeiska gemenskapen,
            EG, för snart 50 år sedan. Vad det betytt för Europas utveckling
            kan knappast överskattas. Det var därför ett ödesdigert misstag
            när otåliga politiker efter mer än 30 års lyckosam europeisk integration
            genomdrev Maastrichtfördraget. I ett enda slag förvandlades medborgarnas
            gemenskap till en politikernas union. I EG var det medborgarna
            som förverkligade målet om den fria rörligheten och integrationen.
            Det var de som reste, utbildade sig eller sökte arbete utanför
            sitt lands gränser. Politikerna hade gjort det möjligt, och medborgarna
            tog vara på möjligheterna. Drivkraften var att bevara freden.
          </note>
          <note>
            Men med Maastrichtfördraget hamnade man på fel spår. Fördraget
            utarbetades ju för att Västeuropa bättre skulle kunna möta hoten
            från Warszawapakten och Comecon, med Sovjet i spetsen. Hur många
            minns egentligen det i dag? Men innan fördraget var färdigt hade
            hela Östeuropa hamnat i kaos. EG:s fiende var plötsligt borta
            och därmed det ursprungliga motivet för Maastrichtfördraget. Vad
            skulle politikerna göra? Skrota Maastricht, med dess gemensamma
            krigsmakt, utrikes- och försvarspolitik, eller finna en ny fiende?
            Man försökte det senare.
          </note>
          <note>
            Därmed skapade man emellertid nya problem för den fortsatta integrationen
            i stället för att lösa dem som fanns. Därför har det blivit nödvändigt
            med nya storstilade fördrag på löpande band. Bara några år efter
            Maastricht kom således Amsterdam, som blev en halvmesyr. Den halvmesyren
            skulle avhjälpas med
          </note>
          <note>
            Nicefördraget, som emellertid blev så ofullständigt och bristfälligt
            att ytterligare ett fördrag måste till om bara tre år.
          </note>
          <note>
            EU-maskineriet rullar alltmer okontrollerat. I dag kan ingen
            säga vilken målsättning unionen har. Ena dagen får medborgarna
            höra att nationalstaten ska bevaras, nästa dag att den ska bli
            en del av en union.
          </note>
          <note>
            Om något år ska dussinet nya stater anslutas, och om åtta år
            ska EU ha gått förbi USA som ekonomisk stormakt. Men hur det ska
            gå till undrar medborgarna över.
          </note>
          <note>
            Det talas lyriskt om "den europeiska familjen".
          </note>
          <note>
            Vem hör egentligen dit? Hör Nya Zeeland, Australien, Nord- och
            Sydamerika dit? Deras folk kommer ju från Europa. Finns det en
            asiatisk familj eller en afrikansk? Eller är det bara de som bor
            mellan Nordkap och Svarta havet och mellan Ural och Atlanten som
            duger i den europeiska familjen? I så fall låter tongångarna som
            ett eko från 30-talet. Och varför inte?
          </note>
          <note>
            Den europeiska unionen ska ju bestå för evigt, medan
          </note>
          <note>
            Tredje riket nöjde sig med 1000 år.
          </note>
          <note>
            Fru talman! Måtte denna aningslöshet gälla endast retoriken.
          </note>
          <note>
            Det heltäckande politiska mantrat för unionen, vare sig det gäller
            utvidgning eller Schengenavtal, är alltid detsamma - freden. Vem
            är emot freden? Men, dessvärre, att ifrågasätta unionens mål och
            medel bemöts ofta som vore det ett hot mot freden.
          </note>
          <note>
            1900-talets diktatorer kom inte till makten genom att utlova
            diktatur. Tvärtom, de lovade folket mer demokrati. De övergrepp
            de gjorde sig skyldiga till sade de sig göra i fredens namn. Endast
            verkliga demokratier lyckades stå emot och slutligt omintetgöra
            dessa försök till världshegemoni.
          </note>
          <note>
            Här låg EG:s styrka. Till skillnad från östblocket hade EG:s
            politiker medborgarnas förtroende. Med tillkomsten av Maastricht-,
            Amsterdam- och nu Nicefördraget har emellertid förtroendet för
            politikerna stadigt sjunkit till en nivå som utgör en fara för
            fortsatt demokratisk utveckling inom EU. Trots ständiga försäkringar
            från politikerna att det s.k. demokratiska underskottet ska avhjälpas,
            upplever medborgarna att det tvärtom ökar och nu blivit ett odemokratiskt
            överskott som hotar EU med en konstitutionell och moralisk kris.
            De skandalösa bedrägeri- och korruptionsbrotten i Santerkommissionen
            är och förblir outredda, trots högtidliga löften om motsatsen,
            liksom andra oegentligheter inom EU-etablissemanget där locket
            lagts på. EU:s oförmåga att ta itu med korruptionen inom de egna
            leden utgör det enskilt största hotet mot unionens existens. Med
            andra ord, det största hotet mot EU är EU självt.
          </note>
          <note>
            Sovjetunionen hade sin nomenklatura, Europeiska unionen har sin.
            Historien kan komma att upprepa sig när medborgarna fått nog,
            och vad händer då?
          </note>
          <note>
            Resultat av folkomröstningar - i de sällsynta fall de tillåts
            - respekteras fullt ut endast om de överensstämmer med etablissemangets
            uppfattning. Gör de inte det blir det nya folkomröstningar till
            dess resultatet blir det som politikerna vill ha.
          </note>
          <note>
            Våra grundlagar tänjs till det otillåtnas gräns, och
          </note>
          <note>
            JK har varnat. Trots Nicefördragets utomordentligt långtgående
            konsekvenser för vår demokrati och JK:s betänkligheter har Lagrådet
            inte tillfrågats. Ingen behöver tvivla på skälen till denna underlåtenhet.
          </note>
          <note>
            EU:s terrorlagstiftning genomförs i dessa dagar på ett sätt som
            väcker allvarliga farhågor för rättssäkerheten. Ändamålet tycks
            helga medlen även där. Den enda utstakade väg som kan skönjas
            är vägen in i skendemokratins värld, en väg som sluttar allt brantare.
          </note>
          <note>
            Med ideliga nya s.k. grundfördrag, som alla har blivit halvmesyrer
            - om ens det - kan man inte effektivisera beslutsprocessen. Man
            gör bara ont värre genom att ständigt omdefiniera verksamhetsområden
            med pelare hit eller dit och förändra maktstrukturer samtidigt
            som nya unionsmedlemmar ska tas in. Vem hinner då bry sig om vare
            sig demokrati eller medborgare?
          </note>
          <note>
            Nicefördraget, som utgör det senaste beviset för dessa misslyckanden,
            höjdes till skyarna av våra politiker. När efter mer än tre veckor
            man fortfarande inte var överens om vad man sagt sig vara överens
            om gick det inte längre att dölja vilket fiasko det i själva verket
            är fråga om.
          </note>
          <note>
            Därför röstade det enda folket som fick rösta, nämligen irländarna,
            ett klart nej till Nicefördraget.
          </note>
          <note>
            Därmed har fördraget enligt EU:s egna bestämmelser och i demokratins
            namn fallit. Men EU vore inte EU
          </note>
          <note>
            om plötsligt medborgarnas nej i en folkomröstning skulle respekteras.
            Och regeringen vore inte regeringen om man plötsligt lät en grundlagsvidrig
            lag stå i vägen för ett EU-fördrag.
          </note>
          <note>
            Nicefördraget är av fundamental betydelse för
          </note>
          <note>
            Sveriges framtida ställning i EU. JK:s allvarliga invändningar
            får därför inte bara nonchaleras av riksdagen. Lagrådet - riksdagens
            främsta juridiska expertis - måste ges tillfälle att yttra sig.
            Ett oavvisligt medborgarkrav på riksdagen är att den förvissar
            sig om att dess beslut inte är grundlagsvidriga. Det kravet har
            riksdagen hittills inte uppfyllt.
          </note>
          <note>
            För att bereda lagrådet möjlighet att granska Nicefördragets
            överensstämmelse med grundlagen, på de avsnitt JK gör bedömningen
            att regeringsformen inte medger en ratifikation av Nicefördraget,
            yrkar jag att betänkande 2001/02:KUU1 återförvisas till utskottet.
          </note>
          <note>
            (forts. 10 §)
          </note>
          <note>
            Ajournering
          </note>
          <note>
            Kammaren beslutade kl. 13.57 på förslag av talmannen att ajournera
            förhandlingarna till kl. 14.00 då frågestunden skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            9 § Frågestund
          </note>
          <note type="speaker">
            Anf. 78 TALMANNEN:
          </note>
          <note>
            Vid dagens frågestund representeras regeringen av jordbruksminister
            Margareta Winberg, utrikesminister Anna Lindh, statsrådet Leif
            Pagrotsky, utbildningsminister Thomas Östros och miljöminister
            Kjell
          </note>
          <note>
            Larsson.
          </note>
          <note>
            Jordbruksministern besvarar såväl allmänpolitiska frågor som
            frågor inom sitt ansvarsområde. Övriga statsråd besvarar var och
            en frågor inom sitt respektive område.
          </note>
          <note>
            Salmonellagarantierna
          </note>
          <note type="speaker">
            Anf. 79 INGVAR ERIKSSON (m):
          </note>
          <note>
            Fru talman! Jag har en fråga till jordbruksministern. Den 12
            november tvingades Statens livsmedelsverk ta bort den obligatoriska
            salmonellakontrollen på köttberedningar, vilket innebär att våra
            tilläggsgarantier nu är helt satta ur spel.
          </note>
          <note>
            Sverige hade inte stöd i EG-rätten för att behålla denna kontroll.
            Livsmedelsverket kan med de nya ändringarna i svensk lagstiftning
            endast rekommendera importören att genomföra en sådan egenkontroll.
          </note>
          <note>
            Syftet med salmonellagarantierna är att svenska konsumenter ska
            kunna välja fritt bland olika köttprodukter utan att riskera att
            smittas av salmonella. Detta fungerar inte i dagens verklighet.
          </note>
          <note>
            Vad gör jordbruksministern i den uppståndna situationen?
          </note>
          <note type="speaker">
            Anf. 80 Jordbruksminister MARGARETA WINBERG (s):
          </note>
          <note>
            Fru talman! Det är alldeles riktigt att det nu har uppmärksammats
            att salmonellagarantierna enbart omfattar helt kött och inte köttblandningar.
            Om jag ska göra en snäll tolkning så kan jag säga att det nog
            var en miss i förhandlingarna vid vårt inträde till EU.
          </note>
          <note>
            Ingvar Eriksson vet också att salmonellagarantierna har varit
            mycket omdiskuterade från andra länders sida. Jag överväger -
            men jag kan inte ge något ordentligt löfte i dag - om jag ska
            ta upp denna fråga i samband med att vi ser över direktivet. Jag
            har också skrivit detta i ett svar till en fråga här i riksdagen.
            Jag säger att jag överväger det därför att jag inte riktigt vet
            hur detta kommer att uppfattas.
          </note>
          <note>
            Jag delar uppfattningen att detta är trist. Det gör ju också
            att konsumentsäkerheten minskar.
          </note>
          <note type="speaker">
            Anf. 81 INGVAR ERIKSSON (m):
          </note>
          <note>
            Fru talman! Jag tackar för svaret. Mot bakgrund av de stora och
            framgångsrika insatser som Sverige har gjort sedan 1950-talet
            när det gäller att bekämpa salmonella så är det allvarligt att
            man nu ser framför sig en situation där vi kanske får bakslag
            i Sverige.
          </note>
          <note>
            Detta går ju framför allt ut över konsumenterna. Det gläder mig
            att jordbruksministern nu är beredd att ta upp detta i samband
            med översynen av direktiven i
          </note>
          <note>
            EU. Det är uppenbart att det är på gång, om jag är rätt informerad.
          </note>
          <note>
            Jag vill bara understryka vikten av att jordbruksministern verkligen
            motsvarar de förväntningar som vi ju alla har rätt att ställa,
            så att vi får trygghet ur salmonellasynpunkt även i framtiden.
          </note>
          <note type="speaker">
            Anf. 82 Jordbruksminister MARGARETA WINBERG (s):
          </note>
          <note>
            Fru talman! Det direktiv som vi båda talar om är det s.k. zoonosdirektivet.
            Det har nu presenterats av kommissionen, och vi har börjat behandla
            det. Jag vill dock säga att det direktivet, som bl.a. handlar
            om salmonella, och som i så fall skulle vara ett direktiv som
            är lika för alla länder inte går lika långt som de svenska salmonellagarantierna.
            Sverige har dock i sitt anslutningsfördrag fått igenom att vi
            här får behålla våra framförhandlade garantier åtminstone för
            helt kött.
          </note>
          <note>
            Återigen: Det var trist att det blev en miss. Jag kan inte uttala
            mig om hur det gick till, för det var en annan regering som förhandlade.
            Det är alltså trist att det blev en miss - om jag nu får säga
            så - i det arbete som gjordes inför Sveriges anslutning till EU.
          </note>
          <note>
            Pantsystemet
          </note>
          <note type="speaker">
            Anf. 83 HILLEVI LARSSON (s):
          </note>
          <note>
            Fru talman! Jag skulle vilja ställa en fråga till miljöminister
            Kjell Larsson angående gemensamt pantsystem i EU.
          </note>
          <note>
            Det har blivit allt vanligare att man för in förpackningar utan
            fungerande pantsystem. Svenska folket är vant vid ett pantsystem
            i Sverige. När man köper dessa förpackningar blir man väldigt
            besviken när man inte får någon pant, och förtroendet för pantsystemet
            riskerar att urholkas och nedskräpningen av naturen att öka.
          </note>
          <note>
            Nu har regeringen - vad jag har förstått - kommit med ett förslag
            om att man ska förbjuda import av sådana här förpackningar. Men
            jag tror inte att det räcker. Jag tror att det kommer att leda
            till smuggling av varorna. Jag tror att det i stället är en bättre
            idé att ha ett gemensamt pantsystem i hela EU så att risken att
            man får in varor utan pant minskar.
          </note>
          <note>
            Jag undrar hur regeringen ställer sig till det förslaget.
          </note>
          <note>
            Anf. 84 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag håller med Hillevi Larsson om att vi bör sikta
            på att åstadkomma ett gemensamt pantsystem inom EU. Tyvärr tror
            jag att det är en fråga som tar ganska lång tid att åstadkomma.
            Vi ligger olika långt framme i olika medlemsstater när det gäller
            att arbeta med pantsystemen, och det finns flera olika system
            som används.
          </note>
          <note>
            I avvaktan på detta arbete bör vi naturligtvis se till att så
            mycket som möjligt av de burkar som säljs i
          </note>
          <note>
            Sverige är av det slag som de olika automaterna tar emot. Därför
            krävs det ett förbud mot införsel av sådana burkar. Men jag håller
            med om att det inte alls är perfekt. Det kan dessutom bidra till
            att minska konkurrensen, vilket min kollega handelsministern ständigt
            påminner mig om.
          </note>
          <note>
            Vi arbetar alltså för en gemensam lösning, och vi ska försöka
            få en så flexibel hantering av pantsystemet som möjligt med så
            bra miljöeffekter som möjligt fram till dess.
          </note>
          <note type="speaker">
            Anf. 85 HILLEVI LARSSON (s):
          </note>
          <note>
            Fru talman! Jag tackar så mycket för det svaret.
          </note>
          <note>
            Det låter trevligt att vi så långt det går ska försöka utnyttja
            EU till någonting positivt. Det har ju varit väldigt mycket prat
            om böjda gurkor och om jordgubbar, men detta är verkligen någonting
            där man skulle kunna utnyttja EU-medlemskapet på ett positivt
            sätt.
          </note>
          <note>
            Man lyfter också upp frågan till en nivå som gynnar konsumenterna.
            Jag tror att detta är viktigt både i ett konsumentperspektiv och
            självfallet också i ett miljöperspektiv. Jag tror också att det
            är möjligt. Om det är möjligt att ha så många detaljerade regler
            som finns i dag på andra områden så tror jag nämligen även att
            det kommer att bli möjligt på detta område.
          </note>
          <note>
            Jag ser därför fram emot att ni fortsätter att driva denna fråga
            på EU-nivå.
          </note>
          <note>
            Anf. 86 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Som jag sade tidigare ska jag fortsätta att jobba
            i den här riktningen, Hillevi.
          </note>
          <note>
            Låt mig också nämna att det fanns ett mycket stort intresse från
            tysk sida för det svenska pantsystemet när man i Tyskland såg
            att det egna systemet gav stora problem och att man måste lösa
            det hela på ett bättre sätt. Tyvärr lyckades inte min tyska kollega
            genomföra ett enhetligt system nationellt eftersom några delstater
            blockerade den möjligheten. Det visar på nytt svårigheten med
            att nå fram till gemensamma lösningar i EU. Men vi jobbar i den
            riktningen, och kommer att arbeta så gott vi kan.
          </note>
          <note>
            Dieselskatten
          </note>
          <note type="speaker">
            Anf. 87 MIKAEL OSCARSSON (kd):
          </note>
          <note>
            Fru talman! Det är väl känt att de svenska bönderna har en ogynnsam
            konkurrenssituation gentemot sina konkurrenter i Europa.
          </note>
          <note>
            Låt mig ta ett exempel: De danska bönderna betalar 30 öre per
            liter i dieselskatt. I Finland är motsvarande siffra 54 öre per
            liter och i Holland 39 öre per liter. Bönderna i Sverige däremot
            betalar 3 kr per liter i dieselskatt.
          </note>
          <note>
            I budgetpropositionen 2000 skrev regeringen att en snabbutredning
            genast skulle genomföras och att resultatet skulle presenteras
            i vårpropositionen 2001.
          </note>
          <note>
            När den presenterades hade regeringen inte ens tillsatt utredningen.
            I budgetpropositionen i höstas fanns det inte heller några förslag
            angående dieselskatten. I
          </note>
          <note>
            stället har regeringen föreslagit en ny höjning av dieselskatten,
            som därmed har höjts med drygt 45 öre per liter sedan januari
            2000.
          </note>
          <note>
            Min fråga till jordbruksministern är: Hur länge ska de svenska
            bönderna vänta på besked när det gäller dieselskatten, och när
            ska de få konkurrensneutralitet?
          </note>
          <note type="speaker">
            Anf. 88 Jordbruksminister MARGARETA WINBERG (s):
          </note>
          <note>
            Fru talman! Det är inte alls väl känt att de svenska bönderna
            har en konkurrensnackdel jämfört sina grannar. Det beror alldeles
            på hur man räknar. Det är klart att man kan ta fram dieseloljan
            som exempel, men man kan också ta fram miljöprogrammet. Där har
            vi tio gånger högre stöd än Danmark. Man kan ta fram andra saker
            där bönderna faktiskt gynnas i Sverige jämfört med i t.ex. Tyskland
            och Danmark. Det är inte så väl känt.
          </note>
          <note>
            Men vi har lovat de svenska bönderna att den s.k.
          </note>
          <note>
            ryggsäcken ska lyftas av dem. Vi har gjort det mesta av det arbetet,
            men vi har kvar dieseloljan. Den utredning som efterfrågas pågår.
            Men det visade sig att det inte var riktigt så enkelt som vi kanske
            trodde från början, och därav dröjsmålet.
          </note>
          <note type="speaker">
            Anf. 89 MIKAEL OSCARSSON (kd):
          </note>
          <note>
            Fru talman! I vårpropositionen stod att det den här utredningen
            skulle vara färdig före 2001 års utgång.
          </note>
          <note>
            Då undrar jag om vi i dag kan få besked om det blir så.
          </note>
          <note>
            Sedan är det ju ett faktum att lönsamheten i det svenska jordbruket
            är dålig. Enligt undersökningar anser sju av tio bönder att lönsamheten
            är ganska eller mycket dålig. Det har gjort att många bönder i
            dag lägger ned. Varje år läggs det ned ungefär 2 500
          </note>
          <note>
            jordbruk i Sverige. Det betyder alltså att minst fem lantbruk
            läggs ned per dag i Sverige. Om svenskt lantbruk ska kunna utvecklas
            och inte tappa i konkurrenskraft måste det svenska lantbruket
            få konkurrensneutralitet. Jag hoppas att vi kan få besked om att
            den här utredningen kommer innan året är slut.
          </note>
          <note type="speaker">
            Anf. 90 Jordbruksminister MARGARETA WINBERG (s):
          </note>
          <note>
            Fru talman! Det är alldeles rätt att antalet bönder blir färre
            och färre i Sverige, liksom i andra EU-
          </note>
          <note>
            länder. Men det förunderliga är att trots att de blir färre består
            produktionen. Produktionen blir inte mindre. Det tyder på att
            de blir mer och mer effektiva. Om man nu ska ha någon åsikt om
            EU:s jordbrukspolitik, vilket vi i regeringen har, kan man kritisera
            den för att den leder till storskalighet. Det behöver inte alls
            vara fel med stora gårdar. Jag säger inte det, men den leder till
            storskalighet på bekostnad av det småskaliga.
          </note>
          <note>
            Därför arbetar vi nu inför den s.k. midterm review i EU, dvs.
            en genomgång mitt i budgetperioden, med en översyn. Vi gör det
            internt här, och vi ska försöka att föra in det i EU:s arbete
            med början nästa år. Där tittar vi på politiken, och därmed också
            på stödsystemen, på ett annat sätt så att också de små bönderna
            kan känna att de har en chans i framtiden.
          </note>
          <note>
            Sedan vill jag också säga att investeringsviljan är ganska god.
            Jag kan ta mitt eget hemlän som exempel. Där investerar man väldigt
            mycket inom jordbruket, men då blir det lite större gårdar. Det
            behöver inte vara något fel, men det lilla måste också kunna få
            finnas.
          </note>
          <note>
            Beskedet om dieselskatten kommer inte före årsskiftet.
          </note>
          <note>
            Radon i hus
          </note>
          <note type="speaker">
            Anf. 91 RIGMOR STENMARK (c):
          </note>
          <note>
            Fru talman! Jag vill ställa en fråga till miljöminister Kjell
            Larsson. Om man får skötselråd och materialuppgifter om en relativt
            billig tröja borde man också kunna få det om sin dyra bostad.
            Jag tänker på radon i våra bostäder. Det har åter blivit aktuellt.
            Det förekommer ju ganska mycket av detta, och då inte bara i småhus
            där det finns en bidragsgivning från staten. Det finns också i
            de stora hyreshusen.
          </note>
          <note>
            Jag undrar vad miljöministern tänker göra åt detta så att människor
            får mer kunskap om hur man ska handskas med den här frågan.
          </note>
          <note>
            Anf. 92 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag har nog ända sedan jag blev miljöminister ansett
            det här vara ett av de viktigaste miljöproblemen, särskilt när
            det gäller hälsa och miljö. Jag tyckte inte heller att den politik
            vi hade på området räckte. Därför tillsatte jag en utredning som
            lade fram ett förslag för ett antal månader sedan. Det förslaget
            har remissbehandlats. Det kommer att ligga till grund för den
            inomhusmiljöproposition som jag hoppas kunna lägga fram om några
            månader. Där kommer det att tas nya tag när det gäller just radonfrågan.
          </note>
          <note>
            Det kommer också att innebära ansträngningar för att åstadkomma
            ett bra system för miljömärkning av bostäder som komplement eller
            stöd åt de frivilliga system som nu håller på att byggas upp,
            inte minst av hyresgäströrelsen. Det kommer naturligtvis också
            att underlätta för människor att få veta var radon finns och vilka
            åtgärder man kan vidta för att få bort radon från bostäderna.
          </note>
          <note type="speaker">
            Anf. 93 RIGMOR STENMARK (c):
          </note>
          <note>
            Fru talman! Tack för det svaret, miljöministern.
          </note>
          <note>
            Det är väl bra att man tillsätter en utredning och tittar närmare
            på de här frågorna eftersom det finns så många oklarheter. Men
            det är ett mycket väl känt faktum att det finns radon i det byggmaterial
            som man byggde med redan under 70- och 80-talen. Då känns det
            lite för avlägset att komma med åtgärder efter det att en utredning
            är färdig. Jag tror att det går att komma snabbare fram.
          </note>
          <note>
            Man vet ju också av erfarenhet att det behövs ganska enkla åtgärder,
            t.ex. att man ventilerar sin bostad väldigt väl. Nu när vi börjar
            få det lite kyligt är det många som täpper till eventuella ventilationer
            därför att man tycker att det drar. Då ska man ju vara medveten
            om att drag i bostaden ibland kan vara bra.
          </note>
          <note>
            Jag frågar återigen: Hur snabbt kan man komma till rätta med
            de här frågorna i Sverige?
          </note>
          <note>
            Anf. 94 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! En ny proposition med en ny politik på området kommer
            förhoppningsvis i mars månad.
          </note>
          <note>
            Det pågår redan i dag en hel del verksamhet med information till
            allmänheten, inte minst genom hyresgäströrelsen. Här har naturligtvis
            inte bara regeringen utan även kommunerna ett stort ansvar för
            att ställa upp med de mätresurser som kan behövas för att ge hyresgäster
            bättre information om hur man undviker problemen och information
            om var de radonskadade husen finns någonstans.
          </note>
          <note>
            En internationell fredsstyrka till Afghanistan
          </note>
          <note type="speaker">
            Anf. 95 GÖRAN LENNMARKER (m):
          </note>
          <note>
            Fru talman! Jag har en fråga till utrikesminister
          </note>
          <note>
            Anna Lindh. FN:s säkerhetsråd förväntas nu fatta beslut om en
            internationell fredsstyrka till Afghanistan.
          </note>
          <note>
            Min fråga är: Vilken beredskap har Sverige att ställa upp i en
            sådan internationell styrka?
          </note>
          <note type="speaker">
            Anf. 96 Utrikesminister ANNA LINDH (s):
          </note>
          <note>
            Fru talman! Om det skulle finnas önskemål om svenskt deltagande
            i en sådan styrka är Sverige självfallet berett att försöka ställa
            upp. De preliminära diskussioner som har varit med den ansvariga
            personen från FN, Brahimi, har dock gett vid handen att man inte
            önskar bl.a. svenskt deltagande. I första hand vill man se en
            multinationell muslimsk styrka.
          </note>
          <note>
            Andra länders erbjudanden om deltagande tackar man för, men det
            har ännu inte varit aktuellt.
          </note>
          <note>
            Om detta skulle ändras och man vill ha med andra länder i fredsstyrkan
            är Sverige naturligtvis berett att också titta på det.
          </note>
          <note type="speaker">
            Anf. 97 GÖRAN LENNMARKER (m):
          </note>
          <note>
            Fru talman! Tack för det svaret. Norge har erbjudit sig att ställa
            upp. Vi har ju en tradition i Norden att vi tillsammans försöker
            delta i fredsbevarande styrkor. Vi moderater menar att det ligger
            ett värde i att Sverige erbjuder sig att ställa upp här. Det behövs
            många goda krafter. Jag tror att FN:s beslut påverkas av om Sverige
            ger ett erbjudande.
          </note>
          <note type="speaker">
            Anf. 98 Utrikesminister ANNA LINDH (s):
          </note>
          <note>
            Fru talman! Brahimis uppfattning, att man inte vill se länder
            som t.ex. Sverige i den här fredsstyrkan utan att man i första
            hand vill se muslimska länder som deltagare i fredsstyrkan, har
            inte till någon del påverkats av vilka länder som har erbjudit
            sig att vara med.
          </note>
          <note>
            När jag träffade Brahimi för ett par veckor sedan och diskuterade
            ett svenskt engagemang med honom tyckte han att vi framför allt
            ska bygga på de stora erfarenheter vi har på det civila området.
            Vi är ett av de länder som har gjort de största insatserna när
            det gäller utbildning och hälsovård i Afghanistan, framför allt
            genom Svenska Afghanistankommittén. FN
          </note>
          <note>
            ansåg att det allra bästa vi kan göra är att fortsätta att utveckla
            det starka engagemang och de bra kunskaper som vi har inom de
            civila områdena.
          </note>
          <note>
            Om det finns behov av Sverige på något annat område, ska Sverige
            självfallet pröva det i positiv anda.
          </note>
          <note>
            Situationen i Mellanöstern
          </note>
          <note type="speaker">
            Anf. 99 MURAD ARTIN (v):
          </note>
          <note>
            Fru talman! Jag har en fråga till utrikesministern.
          </note>
          <note>
            Utrikesministern har fördömt Hamas terrorattack på israeliska
            civila. Jag anser att det var en viktig åtgärd.
          </note>
          <note>
            Men terrorattacken har följts av en massiv militärattack av den
            israeliska staten mot den palestinska myndigheten.
          </note>
          <note>
            Man kräver av den palestinska myndigheten att den ska ta itu
            med Hamas terrorister, samtidigt som man lägger denna myndighet
            i grus och aska. Finns det inte anledning för utrikesministern
            att fördöma även den israeliska motattacken, som drabbar också
            de civila palestinierna?
          </note>
          <note type="speaker">
            Anf. 100 Utrikesminister ANNA LINDH (s):
          </note>
          <note>
            Fru talman! Till att börja med vill jag säga att situationen
            i Mellanöstern är oerhört allvarlig just nu.
          </note>
          <note>
            Jag tror att alla som följer läget är väldigt oroliga. Vi kan
            se att de attacker från Israel som vi har sett de senaste dagarna
            mot den palestinska myndigheten både försvagar och förödmjukar
            den palestinska myndigheten. Paradoxalt nog begränsar man därmed
            samtidigt den palestinska myndighetens möjligheter att gripa ansvariga
            självmordsbombare.
          </note>
          <note>
            Sverige har liksom EU klart deklarerat att vi inte kan acceptera
            att den palestinska myndigheten skjuts i sank. Utan den palestinska
            myndigheten kommer vi både att få se ett stopp för fredsprocessen
            och att riskera total anarki i området. Det är därför viktigt
            att vi slår vakt om den palestinska myndighetens fortlevnad, och
            vi anser också att detta ligger i Israels intresse. Man kan inte
            döma ut sin förhandlingspartner som terrorist, och det är därför
            som attackerna mot de palestinska myndigheterna är mycket allvarliga.
          </note>
          <note>
            När det gäller Hamas är det självklart så att den palestinska
            myndigheten måste göra allt för att arrestera de kända Hamasaktivister
            som man vet har varit med om att begå terrordåd. Man måste också
            arrestera alla de nyckelpersoner som har varit kopplade till den
            senaste tidens terroristaktiviteter.
          </note>
          <note type="speaker">
            Anf. 101 MURAD ARTIN (v):
          </note>
          <note>
            Fru talman! Utrikesministern sade att den här konflikten mellan
            Israel och palestinierna är allvarlig. Det handlar om ett förhållande
            mellan ockupant och ockuperad. Det handlar på den ena sidan om
            en till tänderna beväpnad stat, Israel, och på den andra om två
            områden, Gaza och Västbanken, som i dag närmast kan liknas vid
            ett omringat flyktingläger.
          </note>
          <note>
            Det handlar inte om jämbördiga parter, och jag tror att utrikesministern
            har samma uppfattning. Den starkaste av dem talar i dag mycket
            om självförsvar, en vokabulär som man hämtar från president Bush.
          </note>
          <note>
            Anser utrikesministern att Ariel Sharon kan ta begreppet självförsvar
            i bruk på samma sätt som president Bush? Har i så fall också palestinierna
            rätt till självförsvar?
          </note>
          <note type="speaker">
            Anf. 102 Utrikesminister ANNA LINDH (s):
          </note>
          <note>
            Fru talman! Det har vid flera tillfällen sagts att kampen mot
            den internationella terrorismen och det arbete som pågår med terroristnätverket
            al-Qaida med sanktion av FN:s säkerhetsråd inte får likställas
            med andra konflikter, som t.ex. mellan Israel och palestinierna.
            I detta ögonblick tror jag dock att det allra viktigaste som det
            internationella samfundet kan göra är att stödja de krafter både
            på den palestinska och på den israeliska sidan som faktiskt vill
            ha fredsförhandlingar. Problemet i dag är att den yttersta israeliska
            högern och extremisterna på den palestinska sidan egentligen hjälps
            åt med att skjuta fredsförhandlingarna i sank. Därför måste det
            internationella samfundet göra allt för att parterna återgår till
            Mitchellplanen och till fredsförhandlingar. Vi menar att
          </note>
          <note>
            USA, EU och FN gemensamt bör agera snabbt internationellt för
            att få stabilitet i området.
          </note>
          <note>
            Dioxin i fisk
          </note>
          <note type="speaker">
            Anf. 103 HARALD NORDLUND (fp):
          </note>
          <note>
            Fru talman! Sveriges regering tycker med ett brett stöd åtminstone
            här i riksdagen att det är okej att vi exporterar dioxinförgiftad
            fisk från Östersjön, men det är inte okej att vi själva skulle
            konsumera den.
          </note>
          <note>
            Tillsammans med Finland har man vidare ansökt om undantag från
            gällande regler.
          </note>
          <note>
            Jag vill fråga jordbruksministern: Är det möjligt att nationellt
            besluta om att ansluta sig till den inställning som finns på Europanivå,
            dvs. att vi ska frångå undantaget? Kan regeringen alltså tänka
            sig att ompröva sitt ställningstagande?
          </note>
          <note>
            Anf. 104 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Låt mig först klara ut något som kanske var ett missförstånd.
            Vi ska inte exportera den fisk som det gäller, och det är den
            feta fisken, till några andra länder. Vad det handlar om är att
            vi just nu, vilket inte någonstans är gjort inom EU, analyserar
            halterna av dioxin i Östersjöns feta fiskar. Vi har gjort ungefär
            en fjärdedel av det arbetet. Analyserna visar att halterna varierar
            väldigt mycket beroende på fiskslag men också beroende på var
            i Östersjön som proverna tas.
          </note>
          <note>
            Sverige och Finland har mycket riktigt fått möjlighet till ett
            undantag. Gränsvärdet för dioxin gäller för fisk från alla hav
            men också för andra matvaror.
          </note>
          <note>
            Vi har fått det undantaget därför att vi både i Sverige och i
            Finland har en lång tradition av att inte arbeta med gränsvärden
            utan med s.k. kostråd. Dessa är väl kända i Sverige, och vi äter
            förhållandevis lite t.ex. av surströmming, som om vi inte hade
            fått det här undantaget skulle försvinna, och av annan fet fisk
            från
          </note>
          <note>
            Östersjön.
          </note>
          <note>
            Min grund för ställningstagandet är mycket strikt vetenskaplig.
            Jag har frågat vetenskapsmännen hur vi ska agera i den här frågan,
            och jag har fått svaret att värdet av att äta den här feta fisken
            vida överstiger den risk som det eventuellt kan innebära. Jag
            har följt det beskedet, och vi har fått igenom det i EU.
          </note>
          <note type="speaker">
            Anf. 105 HARALD NORDLUND (fp):
          </note>
          <note>
            Fru talman! Det är riktigt att regeln gäller generellt. Det finns
            dock personer som enligt forskare helt bör avhålla sig från att
            konsumera den fisk som vi nu talar om. Jag tänker på gravida kvinnor
            och på unga människor. Att i det läget helt lita på att kostinformation
            skulle hjälpa oss att undvika de skador som uppenbarligen kan
            uppstå av dioxinet kan komma att visa sig vara alltför optimistiskt.
            Forskarrapporterna om skadorna ser också ut att bli allt tydligare.
          </note>
          <note>
            Kan man ändå inte tänka sig att ompröva ställningstagandet?
          </note>
          <note>
            Anf. 106 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Självfallet är det här beslutet grundat i ett folkhälsoperspektiv.
            De forskare som jag har rådfrågat kommer från Karolinska Institutet,
            Livsmedelsverket och andra institutioner och myndigheter som arbetar
            med folkhälsa. Det här rådet har jag fått nu, men det är klart
            att vi följer den här frågan, och analyser görs hela tiden vad
            gäller effekterna på människor men just nu framför allt i fisken.
            Vi vet väldigt lite om hur det står till.
          </note>
          <note>
            Skulle det framkomma någonting som avviker från de råd som jag
            har fått hittills, är vi självklart villiga att ompröva vår inställning
            och därmed ansluta oss till EU-reglerna.
          </note>
          <note>
            Offentlighetsprincipen
          </note>
          <note type="speaker">
            Anf. 107 PER WESTERBERG (m):
          </note>
          <note>
            Fru talman! Jag skulle vilja ställa en fråga till jordbruksministern.
            Den gäller inte kostråden om fisk, som nyss har debatterats, utan
            föregående veckas beslut om sekretessbeläggning av 80 % av akten
            om Assi Domän. Regeringen har via Sveaskog lagt ett offentligt
            bud på Assi Domän. I budet står det att allt av betydelse ska
            finnas med i prospektet. Ändå har man valt att sekretessbelägga
            80 % av akten. Det här berör hundratusentals småsparare.
          </note>
          <note>
            Jag skulle vilja fråga jordbruksministern varför man har en så
            väldigt snäv behandling av offentlighetsprincipen. Man får lätt
            intrycket att om namnen
          </note>
          <note>
            Carnegie eller Alfred Berg nämns, blir det automatiskt sekretessbeläggning.
          </note>
          <note>
            Anf. 108 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag ska svara på frågor av allmänpolitisk karaktär,
            men jag tror inte att man kan beteckna denna ganska precisa frågeställning
            som övergripande allmänpolitisk. Följaktligen kan jag inte heller
            svara på den. Jag föreslår att Per Westerberg ställer en skriftlig
            fråga till berörd minister, så kommer han också att få ett rejält
            svar.
          </note>
          <note type="speaker">
            Anf. 109 PER WESTERBERG (m):
          </note>
          <note>
            Fru talman! Jag berör inte i första hand den enskilda frågan
            utan närmast principen om att det verkar vara ett snävt betraktande
            av offentlighetsprincipen.
          </note>
          <note>
            Vi har tidigare i utskottet konstaterat att handlingar som vi
            inte har fått i Sverige i fråga om t.ex. Telia-
          </note>
          <note>
            Telenor har gått att få av den norska regeringen och från norska
            myndigheter eller personer. Jag kan inte tolka det annat än att
            offentlighetsprincipen tolkas väldigt snävt i Sverige. Är det
            verkligen en rimlig tolkning?
          </note>
          <note>
            Anf. 110 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Även om nu frågan blev lite mer generell är mitt
            svar detsamma: Jag kan inte svara på frågan.
          </note>
          <note>
            Återigen: Skriv gärna en fråga till berörd minister.
          </note>
          <note>
            Lärcentrum
          </note>
          <note type="speaker">
            Anf. 111 LENNART GUSTAVSSON (v):
          </note>
          <note>
            Fru talman! I den regionalpolitiska propositionen aviseras ett
            särskilt bidrag till kommuner för uppbyggnad av s.k. lokala lärcentrum.
            Det är bra. Lärcentrum är viktiga för distansutbildningen, och
            distansutbildningen är viktig för en fungerande regionalpolitik.
          </note>
          <note>
            Så till min fråga som jag riktar till utbildningsminister Östros.
          </note>
          <note>
            Kommer de kommuner som redan har kommit i gång och kommit långt
            i uppbyggnaden av lärcentrum att kunna få del av det särskilda
            bidraget för att fortsätta att utveckla dessa lärcentrum?
          </note>
          <note type="speaker">
            Anf. 112 Utbildningsminister THOMAS ÖSTROS (s):
          </note>
          <note>
            Fru talman! Jag tackar Lennart Gustavsson för att jag fick en
            fråga.
          </note>
          <note>
            Det är viktigt med utbildningsinnehållet i regionalpolitiken.
            Det är alldeles självklart att en långsiktigt framgångsrik regionalpolitik
            i dag måste innehålla en stark fokus på utbildningsfrågor. Därför
            finns som en del i propositionen investeringsbidrag till lärcentrum.
            Det handlar i första hand om nyinvesteringar där en del kommuner
            har gått före och gjort fina insatser.
          </note>
          <note>
            Vid sidan av detta stöd finns också en helt ny form av stöd för
            samverkan mellan kommuner och högskolor. Vi avsätter under Utbildningsdepartementet
            en summa på 50 miljoner kronor per år för att stimulera samverkan
            mellan kommuner och högskolor. Den typen av samverkan bör naturligtvis
            röra t.ex. utbildning där man använder sig av lärcentrum.
          </note>
          <note>
            Dessutom startar vi ett nytt svenskt nätuniversitet nästa år.
            Det är en stor satsning på distansutbildning som jag tror kommer
            att betyda mycket för att erbjuda människor som bor långt från
            en högskola ett större utbud av utbildningar. Också det är viktigt
            ur ett regionalpolitiskt perspektiv. Jag välkomnar kommuners satsningar
            på lärcentrum. Med de insatserna tror jag att vi kan få en ännu
            finare utveckling där kommuner och högskolor samverkar tillsammans
            för att erbjuda människor god utbildning var de än bor i landet.
          </note>
          <note type="speaker">
            Anf. 113 LENNART GUSTAVSSON (v):
          </note>
          <note>
            Fru talman! Det är bra att utbildningsministern delar uppfattningen
            att utbildning är viktig i det regionalpolitiska arbetet.
          </note>
          <note>
            Av den regionalpolitiska propositionen framgår bl.a. att regeringen
            avser att under 2002 ta initiativ till ett utvecklingsarbete i
            samband med arbetet med nyckeltal för den högre utbildningen,
            för att bl.a.
          </note>
          <note>
            undersöka hur resurser för distansutbildning ska beräknas kommande
            år.
          </note>
          <note>
            Min följdfråga är då vilken inriktning som utbildningsministern
            menar att detta utvecklingsarbete ska ha för att främja distansutbildningen,
            som vi båda två är så överens om har en så oerhörd stor betydelse
            för regionalpolitiken.
          </note>
          <note type="speaker">
            Anf. 114 Utbildningsminister THOMAS ÖSTROS (s):
          </note>
          <note>
            Fru talman! När vi nu bildar ett nytt svenskt nätuniversitet
            har vi valt att för nästa år avsätta rejält med resurser för högskolor
            så att de kan anmäla sitt intresse att delta i att erbjuda utbildning
            via det svenska nätuniversitetet. Det innebär att ersättningen
            blir riktigt hög per student för att också kunna bedriva ett utvecklingsarbete.
            Att bedriva utbildning på nätet och på distans kräver andra metoder
            och nytänkande för att det ska bli bra kvalitet.
          </note>
          <note>
            Detta gör vi nu som en första insats. Under tiden arbetar vi
            med hur det långsiktiga systemet ska se ut.
          </note>
          <note>
            Det vill vi återkomma till. Det är därför vi ber myndigheterna
            att ta fram ett bra underlag, så att vi kan forma ett bra och
            långsiktigt system för nätuniversitetet.
          </note>
          <note>
            Detta resulterar i att vi får mer utbildning via nätet till fler
            orter i landet och med en hög kvalitet och pedagogisk förnyelse
            i innehållet i utbildningarna.
          </note>
          <note>
            Växelkursen
          </note>
          <note type="speaker">
            Anf. 115 GUNNAR AXÉN (m):
          </note>
          <note>
            Fru talman! Jag har en fråga till handelsministern.
          </note>
          <note>
            Under två år har vi sett att kronan har kraftigt försvagats.
            Det betyder inte bara att vi svenskar blir fattigare i förhållande
            till omvärlden utan också att svenska företag nu reas ut till
            utländska företagsuppköpare.
          </note>
          <note>
            Jag har noterat att handelsministern i medierna har uttalat att
            han beklagar att kronan stärks. Jag undrar om handelsministern
            står fast vid att han anser att den svenska ekonomin gynnas av
            en svag krona. Vidare undrar jag om detta är en uppfattning som
            delas av regeringen som helhet och om handelsministern avser att
            vidta åtgärder mot det faktum att kronan nu stärks något.
          </note>
          <note type="speaker">
            Anf. 116 Statsrådet LEIF PAG-ROTSKY (s):
          </note>
          <note>
            Fru talman! Den tiden är förbi när vi, åtminstone från regeringens
            sida, vidtog åtgärder för att sätta en viss valutakurs.
          </note>
          <note>
            Jag har gjort en kommentar. När statistiken kom som visade att
            vi hade ett rekordstort överskott i utrikeshandeln i oktober -
            det har aldrig varit så stort under min tid som handelsminister,
            och det kanske fortsätter att växa - tyckte jag att det var rimligt
            att påpeka att det kan ha berott på att svensk industris konkurrenskraft
            har dragit fördel av att kronan har varit gynnsam för dem under
            senare tid. Jag konstaterade också att i ett läge när den internationella
            konjunkturen har stoppat tvärt, när för första gången på ett kvarts
            sekel alla de tre stora ekonomierna i världen
          </note>
          <note>
            - USA, Japan och Tyskland - har minus i sin produktionsutveckling
            - BNP minskar samtidigt - lindras effekterna på arbetsmarknaden
            och arbetslösheten i Sverige, på produktionen i svensk industri,
            av att vi samtidigt har haft förändringen i växelkursen.
          </note>
          <note>
            Det är den effekt som är nu av den växelkurs som har varit sista
            tiden. Därmed har jag inte sagt att vi långsiktigt är gynnad av
            en svag växelkurs. Absolut inte. Det är i själva verket inte min
            åsikt. Just nu har vi haft en stark fördel av att inte ha varit
            bundna av någon gammaldags rigid valutapolitik - som vi var en
            gång i tiden.
          </note>
          <note>
            Jag tänker fortsätta att påpeka detta, likväl som jag påpekade
            att det var en styrka för Sverige att växelkursen var stark när
            vi hade överhettningsproblem och Riksbanken höjde räntan. Det
            kylde ned på motsvarande sätt. Det var tur. Jag tycker att det
            här var tur också, även om det är tvärs emot ordens valör när
            man pratar om en stark och svag valuta.
          </note>
          <note type="speaker">
            Anf. 117 GUNNAR AXÉN (m):
          </note>
          <note>
            Fru talman! Jag ber att få tacka handelsministern för svaret.
            Jag kan inte tolka det annat än att han faktiskt inte ser en svag
            valuta som en fördel, åtminstone inte i ett längre perspektiv.
            Jag utgår från att handelsministern framöver kommer att agera
            för att de strukturella åtgärder som krävs för att få en stärkning
            av den svenska valutan kommer till stånd.
          </note>
          <note type="speaker">
            Anf. 118 Statsrådet LEIF PAG-ROTSKY (s):
          </note>
          <note>
            Fru talman! Jag försäkrar att jag inte tänker agera för att växelkursen
            ska bli vare sig det ena eller det andra. Vi ska ha en penningpolitik
            som är inriktad på att behålla den svenska inflationen på en låg
            nivå. Om det leder till den ena eller den andra växelkursen kan
            diskuteras akademiskt - om det är bra eller dåligt, kul eller
            trist. Men det är, enligt min uppfattning, inte det politiken
            ska vara inriktad på.
          </note>
          <note>
            Vi ska fortsätta att vidta de strukturella åtgärderna. Vi ska
            fortsätta att stärka svensk industri. Vi ska fortsätta att ge
            pengar till Thomas Östros så att han kan bygga ut forskning och
            utbildning, så att vi kan bygga ut den högteknologiska industrin
            och ta för oss i framtidens globaliserade ekonomi. Då tror jag
            att vi kan enas om att det kommer att vara till fördel för
          </note>
          <note>
            Sverige att bygga ut högskolor även ute i bygderna.
          </note>
          <note>
            Låt mig också säga att i den första frågan förekom en kommentar
            om rea på svenska företag.
          </note>
          <note>
            Jag konstaterar att svenska företag köper i utlandet, och utländska
            företag köper i Sverige. De är ungefär i balans. Under den borgerliga
            perioden var båda två noll. Nu är båda två väldigt höga. Tidningarna
            väljer att skriva om trafiken i ena riktningen, men det finns
            faktiskt en trafik i båda riktningarna.
          </note>
          <note>
            Jag besökte i går ett svenskt företag som ingen svensk tidning
            har skrivit om - i alla fall inte Dagens
          </note>
          <note>
            Industri - där de faktiskt har tagit hem produktion från Amerika.
            Det var företaget Elmo Leather i
          </note>
          <note>
            Svenljunga. De har tre fabriker; en i Sverige, en i
          </note>
          <note>
            Danmark och en i USA. De lägger ned i USA och tar hem hela produktionen
            till Sverige och Danmark. Det är en typ av nyhet som vi hela tiden
            kan finna men som just nu inte har högkonjunktur bland nyheterna.
          </note>
          <note>
            Så har vi t.ex. den lilla rara observationen att fastighetsmarknaden
            i Helsingborg förändras av att Ikea bygger ett nytt huvudkontor
            för hela världen. Koncernhuvudkontoret flyttar hem till Sverige.
            Hur många av er har sett det? Ingen, gissar jag. Men sådant pågår
            hela tiden. Jag tror inte att valutakurserna har någon betydelse
            alls. De svänger upp och ned.
          </note>
          <note>
            Detta är långsiktiga effekter som nu tar sig uttryck.
          </note>
          <note>
            Dioxin i fisk
          </note>
          <note type="speaker">
            Anf. 119 MATZ HAMMARSTRÖM (mp):
          </note>
          <note>
            Fru talman! Jag har en fråga till Margareta Winberg. Jag hade
            först tänkt ställa en allmänpolitisk fråga, men det var ett svar
            som Margareta Winberg gav till Harald Nordlund som förbryllade
            mig så jag får ställa en mer specifik jordbruksministerfråga.
          </note>
          <note>
            Det gäller fiske och dioxin. Påståendet från Margareta Winbergs
            sida att beslutet att kräva ett undantag som gör det möjligt att
            sälja fisk med för höga dioxinhalter till svenska konsumenter
            självfallet är fattat ur ett folkhälsoperspektiv gör mig förbryllad.
          </note>
          <note>
            Tillåt mig tvivla.
          </note>
          <note>
            Hur kan det vara viktigt för folkhälsan att svenska konsumenter
            får tillgång till fisk med höga halter av ett starkt verkande
            gift, som man vet ger upphov till cancer, nervskador och fosterskador?
          </note>
          <note>
            Anf. 120 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Den frågan borde Matz Hammarström ställa till de
            experter som hanterar den. Det är dem jag har tillfrågat, och
            det är det svaret jag har fått av dem. Jag sade just i svaret
            att värdet av att äta den här fisken - i begränsad omfattning,
            kanske jag ska tillägga - överstiger risken. Det är det råd jag
            har fått från Folkhälsoinstitutet, Livsmedelsverket, Miljömedicinska
            enheten på Karolinska sjukhuset osv.
          </note>
          <note type="speaker">
            Anf. 121 MATZ HAMMARSTRÖM (mp):
          </note>
          <note>
            Fru talman! Det finns uppenbarligen experter och experter. Jag
            utgår från att de dioxingränser som har satts i EU inte är något
            påhitt från folk i allmänhet, utan att de också vilar på expertutlåtanden.
          </note>
          <note>
            För mig måste det rimligen vara hälsosammare att äta fisk som
            inte har dioxinhalter som överstiger de här gränsvärdena än att
            äta fisk som har halter som överstiger gränsvärdena. Det finns
            ju annan fisk att tillgå än just den här giftiga fisken.
          </note>
          <note>
            Det blir egendomligt att svenska konsumenter för folkhälsans
            skull ska kunna äta fisk som anses för giftig för att vi ska tillåtas
            exportera den till andra
          </note>
          <note>
            EU-länder.
          </note>
          <note>
            Anf. 122 Jordbruksminister MARGARETA
          </note>
          <note type="speaker">
            WINBERG (s):
          </note>
          <note>
            Fru talman! Jag kan bara upprepa det jag har sagt två gånger
            tidigare. Experterna är eniga. Jag har redovisat detta för partierna
            vid två hearingar och i EU-
          </note>
          <note>
            nämnden. Alla partier utom Miljöpartiet står bakom det här. De
            experter jag har frågat har just sagt att värdet av att äta den
            här feta fisken överstiger risken.
          </note>
          <note>
            Det har jag lutat mig mot när vi har förhandlat i Bryssel, och
            förhandlingarna gick bra.
          </note>
          <note>
            Hälsofarliga bekämpningsmedel
          </note>
          <note type="speaker">
            Anf. 123 CARINA OHLSSON (s):
          </note>
          <note>
            Fru talman! I våras antog vi här i riksdagen en ny kemikaliepolicy
            om giftfri miljö. På EU-nivå är en ny kemikaliestrategi också
            på gång - inte riktigt lika bra som vår svenska, men ändock.
          </note>
          <note>
            Det som är oroande nu är att trots de här besluten och våra kunniga
            svenska förhandlare i EU:s växtskyddskommitté har det senaste
            året tre substanser som Sverige förbjudit sedan länge kommit upp
            på
          </note>
          <note>
            EU:s positiva lista gällande bekämpningsmedel. Då kan det finnas
            risk för att dessa kommer in i Sverige igen om någon ansöker om
            att få använda dessa ämnen. Det gäller t.ex. ogräsmedlet amitrole,
            som förbjöds redan 1972 i Sverige på grund av risken för cancer
            för användarna. Nu räknas det även till ämnen som kan vara reproduktions-
            och hormonstörande.
          </note>
          <note>
            Då undrar jag: Vad tänker miljöminister Kjell
          </note>
          <note>
            Larsson göra för att vi inte ska få in dessa medel som vi har
            förbjudit sedan länge just därför att de är hälsofarliga och skadliga
            för både användare, konsumenter, och miljö?
          </note>
          <note>
            Anf. 124 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag tillhör inte de skrytsamma, men på Sveriges vägnar
            kan jag skryta med att vi har kommit väldigt långt när det gäller
            politiken för att ersätta vissa bekämpningsmedel med mindre farliga
            bekämpningsmedel. Vi har använt den s.k. substitutionsprincipen
            kopplad till försiktighetsprincipen. Det gör att en hel del av
            de ämnen som nu håller på att prövas redan är borta från den svenska
            marknaden.
          </note>
          <note>
            Nu händer det att prövningen leder till att de här ämnena förs
            upp på en lista över tillåtna ämnen. Det ser jag med stor oro
            på. Jag menar att vi ska göra allt vi kan för att förhindra att
            de ämnena på nytt kommer in i Sverige, delvis därför att det inte
            stämmer med den kemikaliepolitik som vi drog upp riktlinjer för
            och fick EU att ställa upp på under vårt ordförandeskap. Vi menar
            att politiken mot bekämpningsmedel ska underordnas kemikalieprincipen.
          </note>
          <note>
            Vi kommer att göra allt som är möjligt, och kanske lite som är
            omöjligt, för att förhindra att de här ämnena kommer in. Till
            att börja med ska vi ge tydliga signaler till fabrikörerna om
            att dessa bekämpningsmedel inte är önskade här.
          </note>
          <note>
            För det andra ska vi kanske samarbeta med lantarbetarna, för
            vilka detta är ett arbetsmiljöproblem.
          </note>
          <note>
            Jag har fått väldigt starkt stöd från lantarbetarna när jag har
            uttryckt den här uppfattningen.
          </note>
          <note>
            För det tredje ska vi inte ändra den svenska lagstiftningen på
            området. Det innebär att när myndigheten, Kemikalieinspektionen,
            prövar eventuella ansökningar om nya ämnen ska de gå till de principer
            som redan i dag gäller. Då blir det nej till de här ämnena.
          </note>
          <note type="speaker">
            Anf. 125 CARINA OHLSSON (s):
          </note>
          <note>
            Fru talman! Jag får tacka miljöministern för svaret.
          </note>
          <note>
            Jag vill även skicka med att jordbruksminister
          </note>
          <note>
            Margareta Winberg ska jobba på de här frågorna. Jag vet att på
            EU-nivå är det ibland jordbruksministrarna som äger frågan.
          </note>
          <note>
            Om det nu skulle vara så när man jobbar för de här principerna
            på EU-nivå att någon användare ansöker om att få använda ett ämne,
            hur tänker då miljöministern verka för att stoppa användningen
            av ämnet i Sverige? Finns det någon sådan möjlighet över huvud
            taget?
          </note>
          <note>
            Anf. 126 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Om det kommer en sådan ansökan har Kemikalieinspektionen
            samma instruktioner för att hantera den som de har i dag. De bör
            alltså säga nej till den. Då kan det företag som ansöker vända
            sig till EU-maskineriet, och det kan i slutändan leda till att
            frågan kommer upp i domstolen eller kanske t.o.m. i miljörådet.
            Vi är beredda att driva den här frågan ända dithän. Det finns
            möjligheter att åberopa t.ex. olika regionala villkor för att
            hävda att vi inte ska behöva arbeta under de nya godkännanden
            som nu läggs fram.
          </note>
          <note>
            Vi ska också driva den här frågan i våra kontakter med kommissionen.
            I dag skickar Margareta Winberg och jag ett brev till David Byrne
            och Margot Wallström där vi lägger fram den svenska synen och
            där vi kräver att få stöd för vår vilja att hålla nya, giftigare
            bekämpningsmedel borta från Sverige.
          </note>
          <note>
            Diamanthandeln
          </note>
          <note type="speaker">
            Anf. 127 ROSITA RUNEGRUND (kd):
          </note>
          <note>
            Fru talman! Jag skulle vilja ställa en fråga till utrikesminister
            Anna Lindh.
          </note>
          <note>
            Vi närmar oss julen. Kärleksgåvor i Sverige kan vara diamanter,
            och jag skulle vilja fråga angående illegal diamanthandel. Det
            har kommit en rapport från
          </note>
          <note>
            FN när det gäller den illegala diamanthandeln i Angola, och vi
            vet att en stor del av den illegala diamanthandeln finansierar
            krig. Sverige ger humanitärt bistånd till många av de länder som
            har diamantbrytning och gruvor.
          </note>
          <note>
            Min fråga till Anna Lindh är: Hur avser Sverige att agera i EU
            när det gäller just certifiering av diamanter?
          </note>
          <note type="speaker">
            Anf. 128 Utrikesminister ANNA LINDH (s):
          </note>
          <note>
            Fru talman! Vi har agerat inom både EU och FN
          </note>
          <note>
            för att komma åt olika typer av finansiering av de krig som vi
            ser i Afrika. Diamanthandeln är en av dem. Vi vet att flera, inte
            bara olika grupper utan också regimer, kan vara inblandade när
            det gäller illegala diamanter. Därför finns det med i det program
            för förebyggande av konflikter som vi i EU har tagit fram när
            det gäller Afrika. Det finns också med i det kontinuerliga EU-arbetet,
            där vi arbetar med regionala konflikter.
          </note>
          <note>
            Det är en svår fråga, och det kommer säkert att ta lång tid innan
            vi ser resultat. Men det är alltför vanligt att vi ser att illegala
            diamanter förvandlas till illegala vapen i handeln. Det är därför
            viktigt att vi fortsätter att se till att vi kan hantera en så
            viktig fråga.
          </note>
          <note type="speaker">
            Anf. 129 ROSITA RUNEGRUND (kd):
          </note>
          <note>
            Fru talman! Tack för svaret. Jag tror för egen del att det är
            viktigt att Sverige, som aldrig har haft kolonistater, agerar
            i det här och är väldigt tydlig. Jag var nere i Angola, och samtidigt
            pågick en konferens om
          </note>
          <note>
            Kimberleyprocessen.
          </note>
          <note>
            Min vädjan till utrikesministern är att man arbetar på i EU och
            trycker på just de stater som har mycket diamanthandel, och trycker
            på särskilt när det gäller
          </note>
          <note>
            Kimberleyprocessen. Det finns en möjlighet i dag att göra certifieringar
            så att man vet precis varifrån diamanterna kommer.
          </note>
          <note type="speaker">
            Anf. 130 Utrikesminister ANNA LINDH (s):
          </note>
          <note>
            Fru talman! Jag kan bara ta rådet med mig tillbaka till det fortsatta
            arbetet och garantera att vi redan arbetar mycket med det här.
          </note>
          <note>
            Biodrivmedel
          </note>
          <note type="speaker">
            Anf. 131 INGEGERD SAARINEN (mp):
          </note>
          <note>
            Fru talman! Jag har en fråga till miljöminister
          </note>
          <note>
            Kjell Larsson.
          </note>
          <note>
            EU-kommissionen har nyligen presenterat ett par förslag till
            nya direktiv som ska stimulera biodrivmedel för fordonsdrift.
          </note>
          <note>
            När EU-kommissionen definierar biodrivmedel utgår man från råvaran
            för drivmedlet. Det finns inget resonemang om tillförd energi
            i alla led i produktionen. Det finns inte heller något resonemang
            om samlade nettoeffekter av utsläpp av växthusgaser från produktion
            och användning av biodrivmedel.
          </note>
          <note>
            Här i Sverige används begreppet koldioxidneutrala drivmedel i
            årets budgetproposition. Koldioxid i neutrala drivmedel ska inte
            längre beläggas med koldioxidskatt.
          </note>
          <note>
            Koldioxidneutrala drivmedel fokuserar på att de samlade utsläppen
            av växthusgaser från hela produktionskedjan för drivmedlet ska
            vara så låga som möjligt. Det är alltså fråga om ett annat synsätt.
          </note>
          <note>
            Målet är att åstadkomma reella minskningar av fossil koldioxid
            och växthusgaser till atmosfären och inte att stödja det europeiska
            jordbruket på ett nytt sätt.
          </note>
          <note>
            Vad avser ministern göra för att styra över EU:s föreslagna definition
            av biodrivmedel till någonting mer hållbart för miljön som tar
            hänsyn till livscykelperspektivet för produkter?
          </note>
          <note>
            Anf. 132 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Ingegerd Saarinen pekade på att det finns en skillnad
            mellan den svenska synen på det här och den syn som verkar kunna
            växa fram inom EU.
          </note>
          <note>
            Vi kommer naturligtvis i våra diskussioner om den här frågan
            och andra frågor att utgå ifrån den svenska bedömningen.
          </note>
          <note>
            Begreppet koldioxidneutralitet är ju intressant i det här sammanhanget.
            Det pekar på precis det som det handlar om, nämligen att främja
            de drivmedel som inte bidrar med ökade koldioxidutsläpp till atmosfären.
            Det följer nästan som en definitionsfråga att de då ska vara befriade
            från koldioxidskatt.
          </note>
          <note type="speaker">
            Anf. 133 INGEGERD SAARINEN (mp):
          </note>
          <note>
            Fru talman! Det är säkert bra om Sverige kan gå före och visa
            att vi har begreppen klara för oss innan processen i EU har gått
            för långt. Det här med livscykelperspektiv är någonting som vi
            då absolut måste trycka på.
          </note>
          <note>
            Men jag undrar hur långt det svenska försöket till definition
            av koldioxidneutrala drivmedel har nått.
          </note>
          <note>
            Har diskussionens startat med EU om hur eventuella undantag ska
            konstrueras?
          </note>
          <note>
            Anf. 134 Miljöminister KJELL LARS-
          </note>
          <note>
            SON (s):
          </note>
          <note>
            Fru talman! Jag är inte rätt person att ge en exakt beskrivning
            av var i processen man befinner sig. Den här frågan ligger ju
            inte inom mitt ansvarsområde i
          </note>
          <note>
            EU utan inom en av mina kollegers områden. För att få svar på
            den här specifika frågan föreslår jag att
          </note>
          <note>
            Ingegerd Saarinen riktar en skriftlig fråga till vederbörande.
          </note>
          <note>
            Stamcellsforskningen
          </note>
          <note type="speaker">
            Anf. 135 PER BILL (m):
          </note>
          <note>
            Fru talman! Stamcellsforskning i allmänhet och stamcellsforskning
            i kombination med somatisk kärnöverföring i synnerhet kan revolutionera
            medicinsk forskning och terapi.
          </note>
          <note>
            Det var därför mycket bra att Vetenskapsrådets styrelse i veckan
            antog etiska riktlinjer som innebar ett ja till embryonal stamcellsforskning.
            Dessutom sade man att det var försvarbart att skapa embryon genom
            somatisk kärnöverföring för att få tillgång till stamceller. Kärnöverföring
            kan dock inte tillåtas för närvarande på grund av rättsläget.
          </note>
          <note>
            Min fråga till forskningsministern är då: Hur ser vi på den politiska
            sidan till att man så snabbt som möjligt får klarhet i rättsläget
            och fattar de beslut som behövs för att den här forskningen ska
            kunna bedrivas på ett rättssäkert sätt i Sverige, samtidigt som
            vi ser till att stänga dörren för reproduktiv kloning?
          </note>
          <note type="speaker">
            Anf. 136 Utbildningsminister THOMAS ÖSTROS (s):
          </note>
          <note>
            Fru talman! Jag vill börja med att säga att jag är väldigt nöjd
            med Vetenskapsrådets arbete med en sådan här svår fråga som handlar
            dels om de goda möjligheter som forskningen ger oss att bota mycket
            svåra folksjukdomar, dels om mycket svåra etiska överväganden.
          </note>
          <note>
            Vetenskapsrådet, som är grundforskningens högborg, bildades den
            1 januari i år. Man har verkligen tagit den här uppgiften på största
            allvar. Man har bedrivit ett folkbildningsarbete, stimulerat diskussionen
            och man har tagit god tid på sig. Det har gjort att kunskaperna
            kring det som de flesta inte kände till för ett år sedan, stamcellsforskning,
            i dag är mycket mer spridda i Sverige än i många andra länder.
          </note>
          <note>
            Jag är också imponerad över att Vetenskapsrådet har lyckats att
            göra en avvägning mellan de svåra etiska övervägandena och den
            möjlighet som forskningen ger.
          </note>
          <note>
            Man säger från Vetenskapsrådet att den stamcellsforskning som
            i dag bedrivs bör fortsätta att bedrivas.
          </note>
          <note>
            Den innehåller etiska svåra frågeställningar, men med de stora
            möjligheter som finns bör det vara en forskningsinriktning som
            får stöd även i fortsättningen.
          </note>
          <note>
            Det är riktigt, och det är också min uppfattning.
          </note>
          <note>
            Sedan säger man att i en framtid kommer det kanske att bli möjligt
            att göra s.k. somatisk kärnöverföring. Det innebär att möjligheterna
            att bota svåra sjukdomar skulle bli större. Men innan man över
            huvud taget överväger att ta ett sådant steg måste det finnas
            en lagstiftning som gör att vi alla kan känna oss trygga för att
            detta inte öppnar för en utveckling som människor mycket starkt
            motsätter sig.
          </note>
          <note>
            Det är det budskap som regeringen fick från Vetenskapsrådet,
            och då började vi att bereda frågan.
          </note>
          <note>
            Det finns anledning att se över och modernisera de ord, benämningar
            och definitioner som finns i vår lagstiftning för att stänga igen
            och täppa till de möjligheter som kan finnas till missbruk innan
            vi återigen tar upp en etisk diskussion om den somatiska kärnöverföringen.
          </note>
          <note>
            Vår grundforskningsmyndighet har gjort ett mycket bra arbete.
            Det är ett folkbildningsarbete som vi kan lära oss av inför framtiden.
          </note>
          <note type="speaker">
            Anf. 137 PER BILL (m):
          </note>
          <note>
            Fru talman! Tack för svaret. Jag är mycket nöjd med det och med
            Vetenskapsrådets arbete.
          </note>
          <note>
            Vad Vetenskapsrådet gjorde var att man bollade över frågan till
            oss på den politiska sidan. Det är då viktigt att detta går fort
            och att det går till på ett rättssäkert sätt.
          </note>
          <note>
            Det är inte längre fråga om att denna kärnöverföring kommer att
            ske om några år. Det har redan gjorts sådan försök i USA. Det
            kommer inte att ta särskilt många veckor eller månader innan svenska
            forskare ansöker om att få göra den här typen av försök.
          </note>
          <note>
            Det är därför viktigt att vi - speciellt som vi är ledande på
            stamcellsforskning - politiker gör ett antal kloka saker så att
            det på ett rättssäkert sätt kan bedrivas etisk forskning i Sverige
            på stamceller och även på kärnöverföring.
          </note>
          <note type="speaker">
            Anf. 138 Utbildningsminister THOMAS ÖSTROS (s):
          </note>
          <note>
            Fru talman! Jag tror att det finns en ganska bred samsyn i riksdagen
            om huvuddragen i synen på den här forskningsinriktningen. Vårt
            parti har ifrågasatt denna inriktning, men efter folkbildningsprocessen
            har vi sagt att det finns väldigt viktiga värden i den.
          </note>
          <note>
            Däremot har vi inte någon stor samsyn när det gäller
          </note>
          <note>
            Vetenskapsrådet.
          </note>
          <note>
            En av orsakerna till att vi har haft en så bra diskussion och
            fått en så seriös prövning är att Vetenskapsrådet har alla vetenskapsområden
            inom sig. Här har humanister, jurister, medicinare och naturvetare
            deltagit i en diskussion tillsammans med människor som inte har
            någon bakgrund i forskningsvärlden. Det har varit allmänföreträdare
            som bevakar väldigt centrala intressen.
          </note>
          <note>
            Per Bill vill ju stycka upp myndigheten och återigen specialisera
            den till en medicinsk myndighet.
          </note>
          <note>
            Det vore olyckligt.
          </note>
          <note>
            Vi kommer att möta etiska diskussioner många gånger framöver
            där vi på bredden, inom olika vetenskapsområden, måste få åsikter
            att brytas för att vi riktigt ska förstå.
          </note>
          <note>
            När det gäller själva sakfrågan är det ett riktigt påpekande
            som Vetenskapsrådet gör, att lagstiftningen måste ses över. Enligt
            en lag från 1991, som riksdagen då fattade beslut om, är det absolut
            förbjudet att i en kvinnas kropp införa ett manipulerat befruktat
            ägg. Problemet är att utvecklingen av den här tekniken går rasande
            snabbt. T.o.m. termen befruktat ägg kan ifrågasättas om det täcker
            in allt som skulle kunna vara teoretiskt möjligt.
          </note>
          <note>
            Innan man över huvud taget diskuterar ytterligare steg måste
            man se till att det finns en lagstiftning som gör att vi alla
            kan känna oss trygga och säkra och att det inte är en tokig process
            som startas.
          </note>
          <note>
            Men jag ser framför allt mycket fina möjligheter med denna forskningsinriktning.
            Det är ett område där Sverige ligger i den absoluta världstoppen.
            Det finns anledning för oss att vara väldigt stolta över vårt
            forskningssystem, vårt forskarsamhälle och vår förmåga att föra
            en bra diskussion om viktiga och svåra frågor.
          </note>
          <note>
            Nicefördraget
          </note>
          <note type="speaker">
            Anf. 139 SVEN BERGSTRÖM (c):
          </note>
          <note>
            Fru talman! Om några timmar ska vi här i riksdagen rösta om det
            s.k. Nicefördraget, ett ganska stort steg mot ett fördjupat EU-samarbete
            där Sverige som nation avstår mera makt till olika centrala EU-organ.
          </note>
          <note>
            Jag skulle vilja rikta min fråga till utrikesministern.
          </note>
          <note>
            I ett enda EU-land, Irland, har en folkomröstning genomförts
            för att avgöra om landet skulle säga ja eller nej till Nicefördraget.
            Det ledde till att irländarna i juni i år sade nej tack till Nicefördraget.
            Därmed borde fördraget ha fallit eftersom en fördragsändring enligt
            EU:s egna regler kräver enighet av samtliga länder. Men i Sverige
            och de övriga EU-länderna fortsätter ratificeringsprocessen som
            om ingenting har hänt. Tanken är väl att när alla andra har sagt
            ja, ska även irländarna pressas till att acceptera fördraget i
            en ny folkomröstning.
          </note>
          <note>
            Det bjuder mig emot att så här några veckor före jul ställa elaka
            frågor, men denna fråga måste ändå ställas till utrikesministern.
            Har utrikesministern några goda råd till den irländska regeringen
            om hur man så snabbt och elegant som möjligt ska kunna kringgå
            en folkomröstning som gav ett så entydigt besked?
          </note>
          <note type="speaker">
            Anf. 140 Utrikesminister ANNA LINDH (s):
          </note>
          <note>
            Fru talman! Jag är övertygad om att den irländska regeringen
            liksom det irländska parlamentet och de irländska politikerna
            själva vill hantera sin situation på Irland. De har också uttryckligen
            deklarerat att efter den folkomröstning som enbart en tredjedel
            av befolkningen deltog i och där det enbart skilde ungefär 75
            000 röster mellan blocken vill de ta en ny diskussion om EU och
            Nicefördraget innan de har en ny folkomröstning.
          </note>
          <note>
            Tycker man att det nationella parlamentet och den nationella
            debatten ska väga tungt, då tycker jag att det ska få göra det
            också på Irland. Jag tycker att vi ska respektera de irländska
            representanternas önskan och inte förutsäga att hela Nicefördraget
            ska falla på grund av omröstningen på Irland.
          </note>
          <note type="speaker">
            Anf. 141 SVEN BERGSTRÖM (c):
          </note>
          <note>
            Fru talman! Jag är inte säker på att svenska folket begriper
            att när en folkomröstning ger ett visst resultat börjar man att
            diskutera valdeltagandet, hur mycket som skilde mellan ja och
            nej osv., och så manipulerar man på olika sätt för att kunna ompröva
            den.
          </note>
          <note>
            Det är ju lite problem med legitimiteten för EU-
          </note>
          <note>
            projektet i Sverige. Tror utrikesministern att den här typen
            av hantering där man inte accepterar utan så uppenbart försöker
            kringgå utslaget i en folkomröstning stärker förtroendet för processen?
            I så fall får vi väl ompröva våra egna val till EU-parlamentet,
            som också har bara en tredjedels deltagande.
          </note>
          <note type="speaker">
            Anf. 142 Utrikesminister ANNA LINDH (s):
          </note>
          <note>
            Fru talman! Det är ingen som kommer att kringgå ett slutligt
            beslut på Irland. Men jag tycker att det är de irländska politikerna
            och de irländska representanterna som ska besluta om hur de vill
            hantera den här situationen. De irländska representanterna är
            väldigt missnöjda med att ha haft en folkomröstning där bara en
            tredjedel deltog och där det var ett ganska litet antal röster
            som skilde de båda sidorna åt.
          </note>
          <note>
            Jag tycker att Sven Bergström gömmer sig bakom folkomröstningen
            på Irland för att i själva verket säga nej till Nicefördraget.
            Om den svenska riksdagen skulle göra så som Sven Bergström föreslår,
            säga nej till Nicefördraget, skulle hela utvidgningsprocessen
            försenas. Därmed skulle vi äventyra hela den utvidgning av EU
            som vi länge har sett fram emot och sett som vår främsta prioritet.
          </note>
          <note>
            Jag undrar vad de medborgare i Estland, Slovenien m.fl. kandidatländer
            som i dag vill bli medlemmar i EU säger om Sven Bergström m.fl.
            säger: Nej, ni är inte välkomna.
          </note>
          <note type="speaker">
            Anf. 143 TALMANNEN:
          </note>
          <note>
            Klockan har redan passerat 15.00 och alla har haft det antal
            repliker som de har rätt till. Riksdagens frågestund är därmed
            avslutad.
          </note>
          <note>
            Jag ber att få tacka kammarens ledamöter och regeringens företrädare
            för en i högsta grad aktuell och rapp frågestund.
          </note>
          <note>
            10 § (forts. från 8 §) Nicefördraget (forts. KUU1)
          </note>
          <note type="speaker">
            Anf. 144 SVEN BERGSTRÖM (c):
          </note>
          <note>
            Fru talman! Så är vi då tillbaka i debatten om
          </note>
          <note>
            Nicefördraget.
          </note>
          <note>
            Tänk er att vi fortsätter att göra ett litet avbrott i riksdagsdebatten,
            som vi har gjort under den här timmen, och går ut i Drottninggatans
            julhandelsvimmel och frågar folket på gatan: Vad är Nicefördraget?
          </note>
          <note>
            En del tidningar har roat sig med att göra enkäter av den här
            typen. Vad har man då fått för svar? Ingen aning, är ett rätt
            vanligt svar som jag har fått när jag har ställt enstaka frågor.
            En del säger att det har någonting med EU att göra. Andra säger
            att det handlar om EU:s framtid. Det säger man oftast utan att
            kunna berätta särskilt mycket om vad Nicefördraget står för.
          </note>
          <note>
            Allmänhetens kunskap om Nicefördraget är alltså uppenbarligen
            ganska begränsad.
          </note>
          <note>
            Ändå ska Sveriges riksdag här i dag ta ställning till det s.k.
            Nicefördraget. Vi valda ombud för Sveriges folk debatterar och
            ska votera om ifall vi är beredda att för Sveriges del ratificera
            Nicefördraget -
          </note>
          <note>
            det förslag till fördrag som är avsett att reglera hur
          </note>
          <note>
            EU ska utvecklas de närmaste åren.
          </note>
          <note>
            Om jag för ett ögonblick får vara lite ironisk är det kanske
            lika bra att vi sköter den här frågan lite internt här i Riksdagshuset,
            för här finns väl kunskap.
          </note>
          <note>
            Och här kan vi vara rätt säkra på att få det beslut som regeringen
            och den bastanta utskottsmajoriteten vill ha. Vi såg ju hur illa
            det gick på Irland. Det är det enda land där folket har fått vara
            med och studera frågan för att sedan ta ställning till den i en
            folkomröstning, även om utrikesministern är väldigt missnöjd med
            deltagandet just i den folkomröstningen.
          </note>
          <note>
            Jag återkommer lite senare till Irlandsfrågan.
          </note>
          <note>
            Svenska folket har i rätt många opinionsundersökningar visat
            sig vara överraskande och ståndaktigt
          </note>
          <note>
            EU-kritiska, trots att vi nu har varit medlemmar i snart sju
            år. På en punkt har folkopinionen förbryllat i de undersökningar
            som har gjorts. Svenska folket är ganska positivt till att EU-samarbetet
            utvidgas till att omfatta också länder i Centraleuropa och Baltikum.
          </note>
          <note>
            Jag tycker att det är sympatiskt att människor bejakar samarbete
            med flera.
          </note>
          <note>
            Detta har regeringen väldigt påpassligt tagit fasta på. Det framgår
            också av debatten som vi haft här i dag. Man påstår i propositionen,
            i betänkandet och i den sammanfattande broschyren som kom häromdagen
            att Nicefördraget egentligen är en förutsättning för EU:s planerade
            utvidgning med nya medlemsländer. Det är begripligt att man väljer
            att argumentera så, för då kanske man kan övertyga en del om att
          </note>
          <note>
            Nicefördraget är något bra.
          </note>
          <note>
            Dessvärre är, enligt min bestämda mening, sanningen att Nicefördraget
            bara till en del handlar om östutvidgningen. Man skulle mycket
            väl kunna ta in nya länder i EU på de gällande fördragens grund,
            precis som Sverige, Finland och Österrike togs in för sju år sedan,
            vilket flera talare här i dag har påpekat.
          </note>
          <note>
            Nicefördraget handlar i stället i väldigt hög grad om maktfördelning
            och maktkoncentration, om att de stora EU-länderna ska få mer
            makt på de små EU-
          </note>
          <note>
            ländernas, inklusive Sveriges, bekostnad.
          </note>
          <note>
            EU-kommissionen och dess ordförande ska i fortsättningen väljas
            med majoritetsbeslut och inte längre med enhällighet. Det innebär
            att kommissionen stärks och alltmer liknar en federal regering
            och att de största medlemsländernas makt ytterligare ökar. I
          </note>
          <note>
            fördragstexten finns en rad skrivningar som ökar centraliseringen
            och urholkar den nationella demokratin.
          </note>
          <note>
            Det är naturligtvis fullt möjligt att välja en annan, mer mellanstatlig,
            väg i det europeiska samarbetet.
          </note>
          <note>
            Det har tre centerledamöter - jag, Åke Sandström och
          </note>
          <note>
            Birgitta Sellén - föreslagit i en motion där vi har argumenterat
            för decentralisering, för att bygga makten underifrån. Vi bejakar
            att parlamenten ska ha en betydande roll och vi motsätter oss
            att man som i
          </note>
          <note>
            Nicefördraget stärker och samlar alltmer makt hos de centrala
            EU-organen.
          </note>
          <note>
            Nicefördraget är ett steg på vägen mot något som alltmer liknar
            en federal konstitution. Men en federal konstitution kräver också
            ett folk, demos. I Europa finns det många folk. Det finns inget
            gemensamt offentligt rum för en europeisk debatt, ingen tydlig
            europeisk identitet. Därför finns det ännu heller inga förutsättningar
            för en gemensam europeisk demokrati av det här slaget. Därför
            är den federalistiska superstatstanken en ytterst riskabel ovanifrånidé
            enligt min mening.
          </note>
          <note>
            Alternativet är ett demokratiernas Europa. Det är närmast absurt
            att kommissionen har monopol på att lägga fram lagförslag i unionen.
            En stor del av lagstiftningen beslutas av byråkrater i Bryssel
            utan större demokratisk insyn. I stället bör all gemensam lagstiftning
            utgå från, och förankras i, de nationella parlamenten. Vi behöver
            ett samarbetande demokratiernas Europa, inte en toppstyrd europeisk
            superstat.
          </note>
          <note>
            Jag återkommer till Irland. I det enda land som seriöst har diskuterat
            Nicefördraget röstade alltså väljarna nej i en folkomröstning
            i juni. Därmed borde fördraget ha fallit eftersom en fördragsändring
            kräver enighet. Men övriga medlemsländer fortsätter ratificeringsprocessen
            som om ingenting hade hänt. Tanken är uppenbar. När alla andra
            har sagt ja ska även irländarna pressas till att acceptera fördraget
            i en ny folkomröstning. Det är ett mycket motbjudande utpressningsförfarande
            enligt min mening.
          </note>
          <note>
            Irländarna har ju setts som ett ganska EU-positivt folk, och
            folkomröstningarna har mest varit en formalitet. När man insåg
            att Nicefördraget innebär att den irländska neutralitetspolitiken
            är på väg att raseras, att de stora ländernas makt ökar och att
            det tas nya steg mot ett Europas förenta stater som man aldrig
            har velat ha satte sig emellertid en majoritet klokt nog emot
            detta. Att övriga EU struntar i Irlands beslut är ju bara ännu
            ett bevis på en toppstyrning och en ovanifrånsyn inom unionen.
          </note>
          <note>
            Regeringen påstår att det överförande av beslutsrätt till EU
            som Nicefördraget medför är av
          </note>
          <note>
            "begränsad omfattning". Jag tycker att det är en sanning med
            modifikation. Det nya fördraget innebär att den nationella vetorätten
            avskaffas på ytterligare ett trettiotal områden, att EU-parlamentet
            får mer makt på bekostnad av den svenska riksdagen och de andra
            nationella parlamenten samt att Sveriges inflytande inom EU minskar
            genom färre röster i ministerrådet och färre platser i parlamentet.
          </note>
          <note>
            Dessutom försvinner Sveriges möjligheter att förhindra en oönskad
            utveckling av unionen genom att de länder, framför allt Tyskland
            och Frankrike, som vill förvandla EU till en superstat med gemensamma
            skatter, polis och militär i stort sett får fria händer.
          </note>
          <note>
            Men Nicefördraget gör inte, trots ökande överstatlighet och centralisering,
            EU till en färdig federation eller förbundsstat. Det kommer mera.
            Redan innan Nicefördraget har godkänts parlamentariskt i medlemsländerna
            - än mindre har hunnit träda i kraft
          </note>
          <note>
            - är EU-ledarna nu i färd med att smida planer för nya mått och
            steg i federal riktning. Redan innan man fått folken att acceptera
            det EU som finns vill man springa vidare mot en förbundsstat.
            Bara en dryg vecka efter att vi har fattat dagens beslut här i
            riksdagen ska EU:s stats- och regeringschefer vid ett möte i
          </note>
          <note>
            Bryssel besluta om formerna för nästa författningskonferens inom
            EU.
          </note>
          <note>
            Vad som är i görningen framgår av en deklaration som utfärdades
            av EU-stormakterna Tyskland och
          </note>
          <note>
            Frankrike vid deras bilaterala toppmöte i Frankrike den 23 november.
            EU:s ledarduo vill bl.a. förvandla
          </note>
          <note>
            EU:s krishanteringsstyrka till ett regelrätt europeiskt försvar.
            De vill vidare skapa en gemensam europeisk poliskår och ett mycket
            närmare samarbete mellan medlemsländernas rättsväsende.
          </note>
          <note>
            För första gången fäster också Frankrike och
          </note>
          <note>
            Tyskland gemensamt på papper att de eftersträvar ett slags Europas
            förenta stater, en gemensam konstitution för hela EU.
          </note>
          <note>
            Fru talman! Med dessa ord vill jag yrka bifall. Jag kan i första
            hand instämma i Björn von der Esch yrkande om återförvisning till
            utskottet. I andra hand yrkar jag bifall till Centermotionen K369
            yrkande 1.
          </note>
          <note>
            Jag yrkar också bifall till K2 yrkande 1 av Margit
          </note>
          <note>
            Gennser och till K5 av Bengt Ola Ryttar. Om allt detta faller
            yrkar jag i tredje hand bifall till reservationen i betänkandet.
          </note>
          <note type="speaker">
            Anf. 145 GÖRAN MAGNUSSON (s) replik:
          </note>
          <note>
            Fru talman! Låt mig göra en kort kommenterar.
          </note>
          <note>
            Irlands författning kräver alltså att Nicefördraget underställs
            folket i en folkomröstning. Det är inte så att den irländska regeringen
            har visat någon särskilt mycket större generositet utan det är
            alltså regelverket som kräver detta. Det är naturligtvis bra.
          </note>
          <note>
            Sedan vill jag bara notera att den irländska majoritet som är
            för ett nej till Nicefördraget och som
          </note>
          <note>
            Sven Bergström så varmt omhuldar och stöder hela sitt resonemang
            på uppgår till omkring 18 ½ % av de röstberättigade bland det
            irländska folket. 18 ½ % av det irländska folket sade nej till
            Nicefördraget.
          </note>
          <note type="speaker">
            Anf. 146 SVEN BERGSTRÖM (c) replik:
          </note>
          <note>
            Fru talman! Ger man sig in på sådana resonemang, Göran Magnusson,
            blir den omedelbara motfrågan, också med anledning av det Anna
            Lindh sade:
          </note>
          <note>
            Hur stort valdeltagande tycker Göran Magnusson och
          </note>
          <note>
            Anna Lindh att det ska vara för att det ska vara acceptabla valutslag?
            Det är lite pinsamt att säga att det skulle finnas något samband
            mellan valutslaget, resultatet, och det de ansvariga i respektive
            länder vill tycka är godtagbart och acceptabelt.
          </note>
          <note>
            Hur många gånger tycker Göran Magnusson att det kan röstas på
            Irland innan man får det svar man vill ha? Är det en gång till?
            Tänk om de säger nej då också? Eller ska man rösta två eller tre
            gånger till?
          </note>
          <note>
            Var tycker Göran Magnusson att gränsen går för vad som är anständigt
            inom ramen för det här?
          </note>
          <note>
            Det enda rimliga vore naturligtvis att man tog det här på allvar
            och satte sig ned och försökte forma ett nytt fördrag, ett fördrag
            som tar bort de värsta fyrkantigheterna, som vi är många som har
            kritiserat och som centraliserar makten ytterligare, och i stället
            bygger på det som Göran Magnusson också i andra sammanhang förordar,
            nämligen EU:s karaktär av mellanstatligt samarbete. Då skulle
            man få acceptans och legitimitet - inte bara på Irland, tror jag,
            utan också i allt högre grad i Sverige.
          </note>
          <note type="speaker">
            Anf. 147 GÖRAN MAGNUSSON (s) replik:
          </note>
          <note>
            Fru talman! Hur Irlands regering, Irlands parlament och Irlands
            folk ska hantera Nicefördraget i fortsättningen överlämnar jag
            med varm hand åt dem själva att avgöra. Jag tycker att det är
            en fråga för dem att klara ut. Hur många gånger man kan folkomrösta
            har jag definitivt inte heller någon uppfattning om.
          </note>
          <note>
            När det gäller valdeltagandet finns det ju lite olika sätt att
            resonera. 1998, när valdeltagandet i de allmänna valen i Sverige
            sjönk från 85 % till 80 %, var vi alla mycket bekymrade över den
            sänkningen av valdeltagandet. En del av de nya staterna i Europa,
            de nya demokratierna i Europa, har ju i folkomröstningsreglerna
            satt in kvorumregler som innebär att det ska vara ett femtioprocentigt
            valdeltagande.
          </note>
          <note>
            Då ska man naturligtvis också peka på att det är ganska lågt
            sett med svenska ögon. Dessutom innebär kvorumregler att om man
            låter bli att rösta kan man också därigenom påverka själva valutgången.
            Därför är det naturligtvis väldigt svårt att svara på frågan.
          </note>
          <note>
            Men jag tycker ju att valdeltagande i storleksordningen 30-35
            % är så lågt att det finns anledning att fundera över om det verkligen
            har legitimitet när man når det i de här sammanhangen. Italien
            hade en folkomröstning om regionaliserat självstyre härommånaden,
            och där var valdeltagandet drygt 30 %. Där gjorde man alltså en
            grundlagsändring med stöd av 15-
          </note>
          <note>
            18 % av den italienska befolkningen. Jag tycker att det finns
            anledning att fundera på om detta verkligen uppfyller de krav
            som man kan ha på legitimitet för demokratin.
          </note>
          <note type="speaker">
            Anf. 148 SVEN BERGSTRÖM (c) replik:
          </note>
          <note>
            Fru talman! På en punkt kan jag instämma i det som Göran Magnusson
            försöker argumentera omkring. Det är bra att försöka få ett så
            högt valdeltagande som möjligt, självfallet, oavsett om det är
            allmänna val eller folkomröstningar. På den punkten är vi ense.
            Vad jag starkt reagerar mot är ju detta att när valutslaget inte
            passar då, och först då, börjar man resonera om att det var lite
            klent med deltagandet, och övervikten var ju inte heller så stor.
          </note>
          <note>
            Såvitt jag förstår fanns det över huvud taget inget förbehåll
            i den irländska folkomröstningen, utan man gick till val och manade
            folket att rösta. Det fanns inga förbehåll som att man inte skulle
            ta folkomröstningen på allvar om inte valdeltagandet var t.ex.
            40 %
          </note>
          <note>
            eller om utslaget blev si eller så stort. Det fanns inget sådant
            förbehåll.
          </note>
          <note>
            Det som är så motbjudande är när man efteråt, när valutslaget
            inte passar, kommer och säger att det fanns vissa brister osv.
            Då får man väl för Guds skull se till att anmäla det i förväg,
            så att folket vet vilka villkor som gäller och inte förespegla
            människorna att de har ett avgörande i sina händer.
          </note>
          <note>
            Nu fanns det inga förbehåll i den irländska folkomröstningen.
            Det blev ett valutslag som ändå var glasklart. Det blev ett nej.
            Och enligt EU:s egna regler borde då detta fördragsförslag ha
            fallit. Men nu fortsätter andra EU-länder, och Sverige spelar
            med, och ska ställa Irland inför fullbordat faktum och försöka
            pressa fram en omprövning av beslutet.
          </note>
          <note>
            Det är detta som ur demokratiska synpunkter är så motbjudande,
            tycker jag, och som Sverige, Anna
          </note>
          <note>
            Lindh och andra regeringsföreträdare borde avstå från att delta
            i.
          </note>
          <note type="speaker">
            Anf. 149 BENGT-OLA RYTTAR (s):
          </note>
          <note>
            Fru talman! Sveriges riksdag deltar nu i en gigantisk utpressningsaktion
            mot det irländska folket. Det är ett faktum att Irland har röstat
            nej. Man kan tycka vad man vill om hur den här omröstningen har
            utfallit. Men det är ett faktum att det enligt den irländska konstitutionen
            är ett nej. Och enligt EU:s fördrag innebär det att Nicefördraget
            har fallit.
          </note>
          <note>
            Jag skulle kunna tänka mig att irländarna uppfattar det som en
            provokation att EU:s övriga medlemsländer nu fortsätter ratificeringsarbetet
            utan att ta någon hänsyn till vad som har hänt där.
          </note>
          <note>
            Det kommer naturligtvis att sättas ett oerhört tryck på det irländska
            folket den dagen som den irländska regeringen bestämmer sig för
            att man ska gå vidare med ytterligare en folkomröstning. Jag skulle
            tro att detta mynnar ut i ett ännu tydligare nej.
          </note>
          <note>
            Fru talman! Utrikesministern ställde en fråga innan hon lämnade
            kammaren. Hon frågade varför EU-
          </note>
          <note>
            kritiker tycker så bra om nordiskt och internationellt samarbete
            men tycker så illa om EU-samarbete. Jag tänkte ge min syn på detta.
            Jag är kritisk till EU-
          </note>
          <note>
            samarbete därför att det är elitistiskt. Jag tycker illa om EU-samarbete
            därför att det är auktoritärt. Jag tycker illa om EU-samarbete
            därför att det utesluter den politiska friheten att arbeta för
            demokratisk socialism och blandekonomi. Jag tycker illa om EU-
          </note>
          <note>
            samarbete därför att det sätter det som man kallar effektivitet
            före demokrati.
          </note>
          <note>
            Det kanske ses som ett modernt synsätt. Men för mig framstår
            detta som en tillbakagång till den syn på både demokrati och ekonomi
            som rådde före första världskriget. Jag ser inte detta som något
            särskilt modernt.
          </note>
          <note>
            Det är lite märkligt att eliterna i Europa har väldigt svårt
            att förstå folkets misstro mot detta projekt.
          </note>
          <note>
            Eliterna vill ju så väl. Varför förstår inte folket det?
          </note>
          <note>
            Men jag tror att folket förstår att EU är dåligt och farligt
            därför att det är ett system där det är viktigare att vara till
            lags uppåt än att vara till lags nedåt.
          </note>
          <note>
            Fru talman! Jag ska säga något om fördragets innehåll. Det har
            flera gånger i dag diskuterats kring justitiekanslerns yttrande.
            Och jag kan ganska enkelt konstatera att JK:s yttrande inte är
            korrekt redovisat i vare sig propositionen eller i betänkandet.
            Så här skriver JK:
          </note>
          <note>
            "Justitiekanslerns samlade bedömning är att regeringsformen för
            närvarande inte medger en ratifikation av Nicefördraget såvitt
            avser artikel 1.4."
          </note>
          <note>
            Att han skriver "för närvarande inte medger" gör han därför att
            det finns en utredning, Författningsutredningens delbetänkande,
            som föreslår att man ska göra de förändringar som gör det möjligt
            att även ratificera Nicefördraget. Kruxet i detta är naturligtvis
            att det tar tid. Och eftersom lojaliteten är större med
          </note>
          <note>
            EU-kamarillan än med den egna konstitutionen så väljer man att
            forcera frågan. Jag tycker att det är ganska pinsamt.
          </note>
          <note>
            En annan pinsamhet i propositionen och i betänkandet är beskrivningen
            av artikel 24 punkt 5. Den reglerar internationella avtal. Punkt
            5 beskrivs som en säkerhetsventil. Men det är bara konstitutionella
            hinder som gör att ett land kan ställa sig vid sidan av en uppgörelse.
          </note>
          <note>
            Det allvarliga och det pinsamma i just beskrivningen av detta
            fall är att man förtiger att det i fördragstexten även står att
            övriga rådsmedlemmar kan enas om att avtalet likväl ska gälla
            som ett provisorium.
          </note>
          <note>
            Ett sådant provisorium är nog ungefär samma provisorium som den
            tyska författningsdomstolen bestod oss med när den sade att man
            kan överlåta makt till ECB och på så vis möjliggöra ett tyskt
          </note>
          <note>
            EMU-medlemskap genom att överlåtelsen av makt är provisorisk.
            Jag kallar sådant för brännvinsadvokatyr.
          </note>
          <note>
            Fru talman! Jag har ett par konkreta frågor som gäller substansen
            i avtalets innehåll.
          </note>
          <note>
            Artikel 31 behandlar det straffrättsliga samarbetet.
          </note>
          <note>
            I punkt 1 c sägs att samarbetet ska omfatta
          </note>
          <note>
            "säkerställande av förenlighet mellan tillämpliga regler i medlemsstaterna
            när detta är nödvändigt för att förbättra samarbetet".
          </note>
          <note>
            Innebär det att detta är en likriktning av vår lagstiftning om
            organiserad brottslighet, om terrorism och om narkotikahandel?
          </note>
          <note>
            Men det kanske allra viktigaste här gäller följande: Innebär
            skrivningarna i artikel 40 punkterna 2 och
          </note>
          <note>
            3 att domstolen får rådighet över artikel 31?
          </note>
          <note>
            Jag skulle knappast tro att någon i denna kammare vet det slutgiltiga
            svaret, eftersom EG-domstolen gärna ägnar sig åt dynamisk lagtolkning.
          </note>
          <note>
            Fru talman! Med det anförda vill jag yrka bifall till motionerna
            K5, K2 punkt 1, K369 punkt 1.
          </note>
          <note type="speaker">
            Anf. 150 GÖRAN MAGNUSSON (s) replik:
          </note>
          <note>
            Fru talman! Jag vill ta upp två eller möjligen tre saker. Det
            ena gäller att jag tycker att vi kunde rensa ut begreppen demokratiskt
            motbjudande och utpressningsaktion gentemot Irland. Om vi ska
            respektera
          </note>
          <note>
            Irlands folkomröstningsresultat, vilket vi ska göra, och låta
            det verka i Irland så har naturligtvis den svenska riksdagen full
            möjlighet att hantera Nicefördraget utifrån de utgångspunkter
            som man har bestämt sig för och utifrån det svenska intresset.
          </note>
          <note>
            Jag vill också säga att den irländska folkomröstningens resultat
            ju är en fråga för irländarna. Och det blir intressant för det
            svenska parlamentet när dess resultat förs in som ett argument
            för det ena eller andra ställningstagandet i det svenska parlamentet.
          </note>
          <note>
            Det är därför som jag har begärt ordet på dessa punkter.
          </note>
          <note>
            Jag ska inte åta mig att svara på den fråga som
          </note>
          <note>
            Bengt-Ola Ryttar tar upp beträffande domstolens roll, men såvitt
            jag har gjort mig underrättad och förstått detta handlar domstolens
            roll om själva inrättandet av ett närmare samarbete och förutsättningarna
            för det, inte innehållet i samarbetet. Där ska inte domstolen,
            såvitt jag kan bedöma det, ha någon roll med mindre än att man
            faktiskt beslutar att det ska vara på det sättet. Men det är inte
            alls tänkt i det här sammanhanget.
          </note>
          <note>
            Det ligger nog en del i det Bengt-Ola Ryttar säger, att det kanske
            kan vara svårt att exakt avgöra innebörden i alla dessa stadganden.
            Den invändning som jag har gentemot det juridiska systemet i EU
            är att domstolen i förhållande till de folkvalda eller dem som
            representerar folk har en alldeles för stor egen beslutandemakt
            genom den tolkning som man kan göra av fördragen.
          </note>
          <note type="speaker">
            Anf. 151 BENGT-OLA RYTTAR (s) replik:
          </note>
          <note>
            Fru talman! Det kanske inte leder så långt att fortsätta Irlandsdebatten.
            Jag konstaterar bara att det har blivit ett nej i full konstitutionell
            form. Det finns inga anmärkningar på det utifrån irländska förtecken.
            Det är bara att konstatera att den irländska regeringen går emot
            sin egen konstitution, och det är anmärkningsvärt.
          </note>
          <note>
            Det är inget tvivel om att det finns ett inslag av att sätta
            irländarna inför ett fullbordat faktum. Det är svårt att stå emot
            om 250 miljoner andra människor säger att vi ska godkänna Nicefördraget.
            Det ska 3 ½
          </note>
          <note>
            miljoner irländare stå mot. Det är svårt.
          </note>
          <note>
            Svaret på min fråga hur paragraferna ska tolkas är nog ganska
            signifikant för hur lagstiftningen går till inom EU. Det har omvittnats
            flera gånger här att det var kaos under förhandlingsnatten. Det
            tog tre veckor att få klart för sig vad man egentligen hade kommit
            fram till. Göran Magnusson säger i sitt svar "såvitt jag ... förstått"
            och "såvitt jag kan bedöma". Jag har full förståelse för det.
            Det står utom mänsklig makt att ge ett mer precist svar än så.
            Här ser vi en stor skillnad mellan hur EU-systemet fungerar och
            hur de vanliga nationella systemen fungerar. När vi gör grundlagsändringar
            har vi alltid haft långa gedigna utredningar som grund för våra
            ställningstaganden.
          </note>
          <note>
            Så går det inte till i EU. Det är att djupt beklaga detta.
          </note>
          <note type="speaker">
            Anf. 152 MARGIT GENNSER (m):
          </note>
          <note>
            Fru talman! I propositionen till Nicefördraget finns en rubrik
            Varför skall Sverige ansluta sig till
          </note>
          <note>
            Nicefördraget?, och svaret är att vi ska förverkliga ett
          </note>
          <note>
            "återförenat Europa".
          </note>
          <note>
            Europa har aldrig varit förenat. Det är detta som har gjort Europa
            unikt, unikt i positiv bemärkelse. Att
          </note>
          <note>
            Europa har tillåtit mångfald, haft många länder med människor
            som talat olika språk, haft olika traditioner, smak osv. har gjort
            att Europa kunnat gå i täten när det gäller kulturell, vetenskaplig,
            teknisk, ekonomisk utveckling. Läs era ekonomiska historiker som
            skrivit Det europeiska miraklet eller läs vad Koestler skrev efter
            andra världskriget. Han anträdde en färd klädd i säck och aska
            till Indien, Japan och USA. Han letade efter bättre och mer fredliga
            kulturer och fann att trots alla våra fel och brister var vår
            världsdel med sina olikheter, med sina länder, sina språk bäst,
            för olikheterna tillät utveckling, olika utveckling. Han hoppades
            att olikheterna skulle skydda oss för imperiebyggare. De många
            länderna tillät de kreativa men bångstyriga att komma till sin
            rätt. De utsattes inte för trycket att formas efter samma mall.
          </note>
          <note>
            När jag röstade ja till EG var min uppfattning att
          </note>
          <note>
            EG skulle vara en sammanslutning av självständiga stater, ett
            statsförbund. Men alltför starka krafter har omvandlat EG till
            en stat, en förbundsstat, en mycket centraliserad förbundsstat,
            eller är vi på väg dit. Niceavtalet är en del av denna utveckling.
            När konstitutionsutskottets ordförande framhåller kravet på effektivitet
            men inte säger så mycket om rättssäkerhet blev jag förskräckt.
            När vår utrikesminister vill förkasta
          </note>
          <note>
            Irlands folkomröstning som skett enligt alla regler vill hon
            förkasta resultatet med en helt svensk regel tydligen, att valdeltagandet
            var för lågt. Jag såg framför mig den röda drottningen i Alice
            i underlandet när hon spelade krocket. En drottning kan alltid
            ändra reglerna till sin fördel.
          </note>
          <note>
            Niceavtalet har som sagt redan fallit. Irlands folk har vid sin
            obligatoriska beslutande folkomröstning sagt nej till fördraget.
            Det har vi hört många gånger här i dag. Men varför vill man påskynda
            ratificeringen? Varför har regeringen, ministerrådet och kommissionen
            kommit överens om detta? Jo, man vill ha påtryckningsmöjligheter.
            Det är således fråga om en mobbning på högsta nivå mot ett litet
            land och ett litet lands befolkning som sagt nej i en grundlagsfäst
            folkomröstning. Jag är rädd för prejudikat. Därför kommer jag
            att rösta nej till Nicefördraget i dag. The
          </note>
          <note>
            National Plattform, dvs. de som organiserade nejsidan, har vädjat
            till Sveriges regering att avbryta ratificeringen. Jag tycker
            att man borde hörsamma detta. Vi kan sitta i den sitsen någon
            annan gång.
          </note>
          <note>
            Irlands nej till Niceavtalet förhindrar inte utvidgningen av
            EU. Kommissionens ordförande Prodi har vid ett flertal tillfällen
            påpekat detta. Bl.a. yttrade han i Dublin: Nicefördraget behövs
            inte för utvidgningen juridiskt sett. Han sade att det behövdes
            politiskt, men det är en helt annan sak. Detta kan utskottet inte
            ha varit okunnigt om.
          </note>
          <note>
            Varför anses då Niceavtalet så viktigt att i princip grundläggande
            rättsprinciper sopas under mattan?
          </note>
          <note>
            Syftet är att skapa en enhetsstat, en förbundsstat, något som
            vanliga medborgare är mycket tveksamma till. Därför sker det by
            stealth, som engelsmännen säger. På svenska är det närmaste uttrycket
            med list och i lönndom.
          </note>
          <note>
            Jag hade inte behövt säga mer. Det finns endast ett svar på frågan.
            Man bör inte godkänna Niceavtalet i dag.
          </note>
          <note>
            Det finns ytterligare invändningar mot regeringens och utskottets
            behandling av Nicefördraget. De ansvariga på ja-sidan framhöll
            under folkomröstningskampanjen 1994 att anslutningen till EG/EU
            var en anslutning helt motiverad av ekonomiska skäl.
          </note>
          <note>
            EG/EU skulle underlätta handel och rörlighet för varor, kapital,
            människor och service. Det var däremot inte fråga om att lägga
            ett antal orubbliga grundstenar till en förbundsstat. Det var
            inte fråga om att på väsentliga punkter nagga Sveriges suveränitet
            i kanten. EG var fortfarande ett statsförbund och skulle så förbli.
            Det skulle inte bli en förbundsstat. Man hänvisade till kravet
            på enhälliga beslut. Det och vår grundlag skulle skydda oss. Nu
            går man mot mer av kvalificerad majoritet. Förändringen har gått
            snabbt.
          </note>
          <note>
            När regeringen och en stor majoritet av riksdagens ledamöter
            har en "politisk vilja" som kanske leder till att vi offrar vårt
            lands självständighet till förmån för en politisk dröm har de
            alla chanser att genomföra det, dessvärre.
          </note>
          <note>
            Drömmen man strävar efter har tydligen sina rötter i Napoleons
            kamp att skapa ett europeiskt imperium från Atlanten till Ural.
            Makt är en viktig ingrediens. Det har dagens debatt vittnat om.
            Läs protokollet noggrant!
          </note>
          <note>
            Napoleon misslyckades och andra har misslyckats efter honom.
            Men det finns alltid nya politiker som arbetar för samma mål.
            Napoleon strävade efter att skapa federala institutioner. Han
            ville införa ett europeiskt lagsystem, baserat på Code Civil.
            Europa skulle få ett enhetligt mått- och viktsystem, ett gemensamt
            mynt- och penningsystem, en central europeisk domstol och en europeisk
            folkkongress. Är inte likheterna slående?
          </note>
          <note>
            Mycket av det Napoleon vill uppnå har uppnåtts inom EU. Hur har
            det gått till? I tysthet med tillämpning av de många små stegens
            tyranni och genom att tillämpa våra grundlagar på gränsen till
            övertramp.
          </note>
          <note>
            JK:s yttrande angående Nicefördraget har redan diskuterats. JK
            hade allvarliga invändningar. Sådana har viftats bort.
          </note>
          <note>
            Regeringen har inte varit intresserad av att utveckla sin bevisföring.
            Det är både förvånande och nonchalant. Jag tycker att utskottet
            borde ha ägnat mer tid åt det. Frågan brådskar inte. Det är ingen
            brådska att godkänna Niceavtalet. Det har redan fallit, som det
            ser ut nu. Men mot Sveriges medborgare kräver all anständighet
            att man verkligen penetrerar frågan så grundligt som möjligt.
          </note>
          <note>
            I utskottsyttrandet behandlas också EU:s framtidsfrågor, det
            planerade konventet samt folkomröstningar om nya förslag. Texten
            är välvillig. Medborgarna ska delta och informeras. Det är endast
            dimridåer.
          </note>
          <note>
            Medborgarna ska helst inte konsulteras. Utskottet vill inte ha
            folkomröstningar om nya fördrag. Folket kan ju säga nej i folkomröstningar.
            Även moderaterna som i andra sammanhang varit starka anhängare
            till folkomröstningar tillhör nejsägarna. EU-frågan är väl för
            svår för oss.
          </note>
          <note>
            Frågan gäller dock Sveriges ställning som suverän stat. Denna
            fråga är vi nog alla intresserade av. Jag är övertygad om att
            vi inte vill överlåta beslutanderätten till en elit som inte så
            sällan har stora privata favörer att vinna på centraliseringen
            av beslut till Bryssel.
          </note>
          <note>
            Här hemma talar man ofta om att EU eller EG
          </note>
          <note>
            fortfarande är en mellanstatlig organisation. Sanningen är att
            det inte på en gång kan vara mellanstatligt och en överstatlig
            förbundsstat. Det har just kommit en bok som heter Europa som
            skvader. Skvadern är en hopplös sammanblandning av två olika arter.
          </note>
          <note>
            Belgiska ordförandeskapet är ärligt och har tagit upp frågan
            om skillnaden mellan EG och EU kan bestå. Om inte ska också försvars-
            och utrikespolitiken handhas av kommissionen och i princip alla
            beslut framöver fattas med majoritet.
          </note>
          <note>
            Paris, London och Köpenhamn blev oerhört upprörda. Stockholm
            har varit tyst. Så tydligt får inte problemen formuleras. Några
            EU-diplomater jämförde i Financial Times med det nederländska
            ordförandeskapet 1991. Den då radikale holländske ordföranden
            kritiserades vid den tiden hårt för att han hade talat om det
            som sedan kallades euro och godkändes i
          </note>
          <note>
            Maastrichtavtalet.
          </note>
          <note>
            De som inte vill avskaffa eller kraftigt minska
          </note>
          <note>
            Sveriges självständighet och suveränitet måste dra lärdom av
            det senaste decenniets utveckling. Vi bör sätta ned foten en gång
            för alla. Vi bör också se hur vi kan utveckla det som är bra i
            Europa, dvs. samarbetet i mellanstatlig riktning. Vad är det som
            måste tas bort, och vad måste läggas till? Den debatten bör komma
            i gång.
          </note>
          <note>
            Människor måste få känna efter hur de vill ha det.
          </note>
          <note>
            Vill vi skapa ett Euroland där vi talar europeiska ska vi naturligtvis
            säga ja till Niceavtalet.
          </note>
          <note>
            De senaste veckorna har det förts en livlig debatt om hur olyckligt
            det är att svenska företag inte längre är svenska. Statsministern,
            Sören Gyll, Michael Treschow och Göran Johnsson från Metall har
            deklarerat att de vill ta på sig den blågula hatten och att de
            tänker blågult för att värna det svenska näringslivet. Men borde
            de inte först värna Sverige? Annars har de inget svenskt näringsliv
            att värna om. Är inte det logik och konsekvens?
          </note>
          <note>
            Ett nej till Nicefördraget innebär, och nu ska jag ta det i klartext,
          </note>
          <note>
            1. ett skydd för små stater, så att vi har tid att tänka efter,
          </note>
          <note>
            2. att vi värnar om vår självständighet och demokrati,
          </note>
          <note>
            3. att vi stoppar en utveckling som kan underminera just vår
            suveränitet och demokrati,
          </note>
          <note>
            4. att vi tar hänsyn till andra folk, i det här fallet till irländska
            folkets demokratiska rättigheter.
          </note>
          <note>
            Det tycker jag är väldigt viktigt i detta mångfacetterade Europa
            med sin stolta historia.
          </note>
          <note>
            Vi som fattar beslut i dag här i riksdagen som riksdagsledamöter
            måste tänka efter och veta: Vad är det vi har lovat våra väljare?
            Det är faktiskt att ta ansvar för vårt lands suveränitet och folkets
            rätt att bestämma, det som vi i högtidliga sammanhang brukar kalla
            demokrati.
          </note>
          <note>
            Jag instämmer i de yrkanden som Sven Bergström och Bengt-Ola
            Ryttar redan har gjort.
          </note>
          <note type="speaker">
            Anf. 153 PER LAGER (mp):
          </note>
          <note>
            Fru talman! Jag har inte förberett något anförande till debatten.
            Jag hade för avsikt att sätta mig och lyssna på dem som talade
            före mig och se vad jag kunde få ut av det. Min personliga inställning
            och mitt partis inställning i frågan är väl känd.
          </note>
          <note>
            Vad man finner i en sådan här debatt är att vi talar om samma
            sak med olika beteckningar och olika begrepp. Det som kallas för
            folkens projekt av förespråkarna för EU blir i stället till elitens
            projekt för oss som är kritiska. Förespråkarnas ökat internationellt
            samarbete blir för oss maktöverflyttning, överstatlighet och inte
            ett samarbete mellan självständiga stater. När förespråkarna talar
            om samarbete och integration talar vi i stället om en blivande
            superstat, en fästning med allt högre murar. Kan vi inte komma
            överens om begreppen och använder olika beteckningar för olika
            skeenden blir det väldigt svårt att diskutera. Det lär vi få leva
            med.
          </note>
          <note>
            En annan sak som jag tycker är väldigt tråkig är att vi inte
            kan komma överens om folkomröstningen i
          </note>
          <note>
            Irland. Det lustiga är att förespråkarna för EU och framför allt
            för ratificeringen av Nicefördraget har tagit upp frågan om folkomröstningen.
            Samtidigt säger man: Självklart ska Irland självt göra bedömningen
            av folkomröstningen. Det ska inte något annat land göra, och inte
            heller vi här i riksdagen. Man kan inte låta bli att säga: Det
            vara bara en tredjedel, och det var bara 75 000 rösters övervikt,
            men det är klart att vi inte ska lägga oss i det. Vad talar det
            för språk?
          </note>
          <note>
            Vad är det för signal till Irlands folk och till regeringen på
            Irland?
          </note>
          <note>
            Jag menar att vi måste vara oerhört försiktiga när vi i omskrivande
            ordalag ifrågasätter en folkomröstning som enligt deras konstitution
            är avgörande. Om det är någon som känner till att man enligt deras
            konstitution kan göra om folkomröstningen om resultatet inte är
            tillräckligt bra på något sätt så tala gärna om det. Det känner
            i varje fall inte jag till.
          </note>
          <note>
            Vi har ett legitimitetsproblem med Nicefördraget.
          </note>
          <note>
            Vi hade redan i våras ett problem med EU:s framtidsfrågor, som
            vi hastade igenom i det sammansatta utskottet. Vi var alla överens
            om att det gick för fort, men vi hade liksom inget val. Det skulle
            gå fort för att det skulle hinnas med. Vi var några som sprattlade
            och talade om att det inte får gå till så här. Men vad hjälpte
            det. Det blev ändå beslut här i riksdagen.
          </note>
          <note>
            Vi har en legitimitetskris som hänger samman med att det finns
            en majoritet i riksdagen för Nicefördraget medan det enligt opinionsundersökningarna
            finns en majoritet av svenska folket som är väldigt kritisk till
            EU. Vad ger det för signal? Vad betyder det? Det betyder att vi
            ska ta människors åsikter på allvar och kanske se att vi här inte
            alltid själva klarar av alla beslut som är viktiga och stora.
            Vi kanske borde ha en folkomröstning. Självklart borde vi ha det.
          </note>
          <note>
            Jag förstår verkligen inte hur man kan låta bli, särskilt med
            tanke på att JK har sagt nej till ratificering. Vi har inte heller
            använt Lagrådet i ratificeringen.
          </note>
          <note>
            Därmed tog min talartid slut. Jag vill bara yrka bifall till
            reservationen.
          </note>
          <note>
            Anf. 154 STEN ANDERSSON (-):
          </note>
          <note>
            Fru talman! I dagens debatt har det inte helt oväntat pratats
            mycket om huruvida man är för eller emot EU. För egen del vill
            jag deklarera att jag i folkomröstningen röstade ja till EU. Med
            facit i hand, några år senare, kan vi notera att den katastrof
            som nej-sidan sade skulle inträffa inte har inträffat. Jag ska
            vara ärlig och säga att vissa överord från ja-sidan
          </note>
          <note>
            - det är inte svårt att hitta citat - inte heller har motsvarats
            av verkligheten.
          </note>
          <note>
            Fru talman! Mitt ja i folkomröstningen baserades på att Sverige,
            som är en liten nation, inte långsiktigt kan klara sig om man
            står utanför den europeiska unionen. Därför måste vi vara med.
            EU har samma målsättning som alla andra föreningar eller organisationer:
            Man gynnar egna medlemmar.
          </note>
          <note>
            Däremot är jag kritisk till det beslut som riksdagens majoritet
            i dag med all säkerhet kommer att fatta. I klartext kör vi nämligen
            över EU:s eget regelverk.
          </note>
          <note>
            Jag tror att alla ledamöter i Sveriges riksdag för någon tid
            sedan fick en broschyr, utgiven av Utrikesdepartementet och Regeringskansliet.
            Den heter
          </note>
          <note>
            Nicefördraget i korthet. I sammanfattningen på s. 5
          </note>
          <note>
            står det så här: Innan det kan träda i kraft krävs att medlemsländerna
            godkänner förslaget enligt sina konstitutionella bestämmelser.
          </note>
          <note>
            Det har inte skett. Ett medlemsland i EU har inte godkänt fördraget.
            Utrikesministern raljerade i dag över det låga valdeltagandet
            på Irland. Men när Sverige röstade ja till EU eller när vi valde
            EU-
          </note>
          <note>
            parlamentariker senast var valdeltagandet inte direkt överväldigande,
            som andra i dag har refererat till.
          </note>
          <note>
            Kan man ifrågasätta legitimiteten i det ena kan man med all rätt
            göra det även i det andra.
          </note>
          <note>
            Jag kan till nöds förstå att man tycker att utvidgningen är en
            så god sak att vi måste köra över EU:s eget, av alla medlemsländer
            godkända, regelverk. Det kan väl vara okej. Men frågan är vem
            som ska lägga ribban om man kommer på tanken att göra så en gång
            till. Är det EU:s regelverk, som EU-länderna enhälligt och unisont
            har konstruerat, enskilda nationer eller majoriteten i EU?
          </note>
          <note>
            Fru talman! Jag kommer att rösta ja. Det är kanske bekant att
            det står ett streck i stället för en partibeteckning efter mitt
            namn i listorna. Jag har lovat rösta med Moderaterna så länge
            jag sitter i riksdagen, och jag ska inte svika det löftet. Jag
            vill ha självkänslan kvar och lämna riksdagen med hedern i behåll,
            men jag tillåter mig ändå att kritisera detta beslut. Det följer
            inte EU:s eget regelverk.
          </note>
          <note type="speaker">
            Anf. 155 MARGIT GENNSER (m) replik:
          </note>
          <note>
            Fru talman! Jag måste ställa en fråga. Jag kanske missuppfattade
            min kollega från Malmö. Han sade att han skulle rösta ja till
            Nicefördraget för att kunna lämna riksdagen med hedern i behåll.
            Menar han att jag är ohederlig och att jag inte har hedern i behåll?
          </note>
          <note>
            Anf. 156 STEN ANDERSSON (-) replik:
          </note>
          <note>
            Fru talman! Jag kan ha varit otydlig, Margit
          </note>
          <note>
            Gennser. Jag menade att den som är ledamot av Sveriges riksdag
            har all rätt i världen att agera för det hon eller han tycker
            är bra. Margit har agerat på sitt sätt.
          </note>
          <note>
            Jag tycker faktiskt att hon har rätt.
          </note>
          <note>
            Men baserat på det löfte som jag har givit partiet gör jag så
            här. Jag vill inte framstå som någon politisk vilde som hoppar
            fram och tillbaka i riksdagen för att skapa publicitet. Därför
            har jag sagt att jag för min egen heders skull ända fram till
            juni månad nästa år, då min sista votering äger rum, kommer att
            rösta med partiet. Det innebär inte att andra som har en annan
            uppfattning har fel, men jag vill göra det jag tror på.
          </note>
          <note>
            Jag vill än en gång säga att jag tycker att Margit
          </note>
          <note>
            Gennser och andra som i dag har varit kritiska har gjort helt
            rätt, men jag har förklarat varför jag gör som jag gör. Det innebär
            inte att jag på något sätt kritiserar Margit Gennser för hennes
            ställningstagande, som jag tycker är helt riktigt.
          </note>
          <note type="speaker">
            Anf. 157 MARGIT GENNSER (m) replik:
          </note>
          <note>
            Fru talman! När man sitter i denna kammare finns det en sak som
            är oerhört viktig. Det är att man tänker självständigt. Det är
            vad suveränitet, demokrati och humanism innebär. Man måste alltid
            ta ansvar för sina beslut. Man kan inte säga att överheten sade
            att man skulle göra på ett visst sätt. Ett parti kan aldrig ta
            över en persons egna funderingar kring rätt eller fel.
          </note>
          <note>
            Det är det som skapar tyranni. Det är därför jag tog upp frågan.
          </note>
          <note>
            Jag tror säkert att min ärade kollega från Malmö känner att han
            har gett ett löfte. Men jag tycker att han bör fundera över om
            man inte alltid måste tänka självständigt.
          </note>
          <note>
            Anf. 158 STEN ANDERSSON (-) replik:
          </note>
          <note>
            Fru talman! Låt mig säga att ingen överhet har talat om för mig
            hur jag ska rösta i riksdagen framöver. Det beslutet - det kan
            kritiseras - har jag faktiskt tagit själv, och jag får stå för
            de konsekvenser det kan få.
          </note>
          <note>
            Rent principiellt vill jag säga att det är bra om man kan tänka
            själv, men Sveriges riksdag är faktiskt en nationell församling.
            Vi ska fatta nationella beslut.
          </note>
          <note>
            Om jag skulle rösta exakt som min valkrets och medborgarna i
            min kommun tyckte vid varje enskilt tillfälle, och om alla andra
            skulle göra samma sak, skulle det sluta med en katastrof.
          </note>
          <note>
            En sak är i alla fall säker. Oavsett vem som bestämmer i Sverige
            efter nästa val kommer marginalerna att bli knappa. "Eget inflytande"
            och "egna tankar" är fina ord, men om alla skulle agera efter
            eget huvud tror jag att det skulle sluta i en mindre tragedi.
          </note>
          <note>
            Det är mitt eget beslut. Jag står för det. Jag må bli kritiserad
            för det, men i detta fall är det viktigaste att jag själv är nöjd
            med det ställningstagande jag har gjort.
          </note>
          <note>
            Fru talman! Jag vill än en gång säga att jag anser att det beslut
            som Margit Gennser har kommit fram till är det enda riktiga. Margit
            har kämpat för demokratin - en demokrati som i dag enligt min
            uppfattning lyser med sin frånvaro.
          </note>
          <note type="speaker">
            Anf. 159 PER UNCKEL (m):
          </note>
          <note>
            Fru talman! Får jag bara med några få ord kommentera ett par
            av de ting som har varit aktuella i debatten.
          </note>
          <note>
            Först må det väl medges mig att notera att debattens linjer följer
            relativt tydliga uppdelningar i huvudfrågan om vad man tycker
            om den europeiska unionen. Vi som tycker att idén om den europeiska
            unionen är rätt, som ser den som något oändligt mycket mera än
            ett projekt om ekonomiskt samarbete, som ser den först och främst
            som ett värn för freden och friheten, är generellt uttalat beredda
            att gå vidare i den riktning som unionen har stakat ut.
          </note>
          <note>
            De som inte gillar unionen är på motsvarande sätt inte beredda
            att rösta ja.
          </note>
          <note>
            Fru talman! Jag har två kommentarer. Den första gäller Irland.
            Jag tror att den svenska riksdagen höggradigt skulle uppskatta
            om våra beslut eller eventuellt våra folkomröstningar får bli
            svenska angelägenheter. På samma sätt tror jag att det irländska
            folket och det irländska parlamentet uppskattar att de får hantera
            sina frågor vid en eventuell anslutning till
          </note>
          <note>
            Nicefördraget. Vad Sveriges riksdag har att göra i dag är att
            säga vad Sveriges riksdag anser vara av största intresse för Sverige.
            Utskottet föreslår att riksdagen ska svara ja på regeringens fråga
            om vi bör ansluta oss till Nicefördraget.
          </note>
          <note>
            Den andra kommentaren, fru talman, handlar om huruvida vi är
            på väg att bryta mot regeringsformen.
          </note>
          <note>
            Jag vill bara understryka vad vi i utskottet har framhållit när
            vi har behandlat frågan, nämligen att vi, om
          </note>
          <note>
            Sverige skulle hamna i en situation då vi inte anser oss kunna
            biträda ett internationellt fördrag som EU
          </note>
          <note>
            är på väg att fatta beslut om, kan anmäla detta i god tid och
            blir därmed heller inte bundna. Den folkrättsliga komplikation
            som somliga synes ha hittat existerar med andra ord inte. Därför
            har utskottet funnit det väl förenligt med den svenska grundlagen
            att också från dessa utgångspunkter säga ja till Nicefördraget.
          </note>
          <note type="speaker">
            Anf. 160 MARGIT GENNSER (m) replik:
          </note>
          <note>
            Fru talman! Jag vill ställa en fråga till konstitutionsutskottets
            ordförande.
          </note>
          <note>
            Jag har för mig att man alltid har talat om mellanstatlighet
            i Moderata samlinspartiets program, men jag vill fråga konstitutionsutskottets
            ordförande om det EU som han talar så varmt för är ett statsförbund
            eller en förbundsstat, kanske inte en förbundsstat till
          </note>
          <note>
            100 % men till 90 %. Tror han att det går att kombinera ett statsförbund
            och en förbundsstat? Anser han att djuret skvader kan existera
            inom statsvetenskapen?
          </note>
          <note type="speaker">
            Anf. 161 PER UNCKEL (m) replik:
          </note>
          <note>
            Fru talman! Om statsvetenskapen ska jag inte uttala mig, för
            där saknar jag kompetens. Om EU:s förmåga att fullfölja sina uppgifter
            vet jag mera. Där är svaret positivt.
          </note>
          <note>
            EU är, som Margit Gennser väl känner till, en organisation som
            är bildad och som utvecklas på basis av mellanstatliga överenskommelser.
            EU kan inte tillskansa sig själv någon annan kompetens än den
            som EU tillerkänns av sina medlemsstater. Den kompetensen kan
            sedan hanteras i fortsatt mellanstatlig form eller i överstatlig
            form. Båda formerna existerar parallellt med varandra. Jag tror
            att den erfarenhet som man har gjort av detta är ömsom vin, ömsom
            vatten, men det är den bästa tänkbara kombination av samverkansmodeller
            som Europa har utvecklat.
          </note>
          <note>
            Jag är väl medveten om att det finns brister i överstatlighet,
            väl medveten om att det finns brister i mellanstatlighet. EU har
            funnit modellen att kombinera båda dessa beslutsmodeller. Det
            tycker jag att
          </note>
          <note>
            EU ska fortsätta att göra.
          </note>
          <note type="speaker">
            Anf. 162 MARGIT GENNSER (m) replik:
          </note>
          <note>
            Fru talman! Då skulle jag vilja ställa ytterligare en fråga till
            konstitutionsutskottets ordförande.
          </note>
          <note>
            Belgiska ordförandeskapet har sagt att vi inte kan ha EG och
            EU på en gång. Det gäller nu för oss att se till att vi bara har
            EU. Det stod i Financial Times i söndags. Jag vill, som en enkel
            ledamot i kammaren, fråga konstitutionsutskottets mäktige ordförande
            hur han ser på den frågan: Ska mellanstatligheten, EG, ge vika
            för överstatligheten, EU?
          </note>
          <note type="speaker">
            Anf. 163 PER UNCKEL (m) replik:
          </note>
          <note>
            Fru talman! Med all respekt för Margit Gennsers önskan om att
            få besked från konstitutionsutskottets ordförande tror jag inte
            att det riktigt är det som hon kan få. Men hon kan få besked från
            mig.
          </note>
          <note>
            Min övertygelse är att vi även i framtiden kommer att ha både
            överstatliga och mellanstatliga inslag i
          </note>
          <note>
            EU:s konstitution. Hur balansen kommer att vara mellan dessa
            båda beslutsformer vågar jag inte sia om. Det är möjligt att vi
            kommer att se en utveckling där vi vänjer oss vid samarbete på
            en mellanstatlig nivå för att sedan föra över sådana samarbeten
            i den överstatliga fåran. Den som lever får se.
          </note>
          <note>
            EU:s grundläggande idé är att vi lär oss genom erfarenhet vilka
            samarbetsmodeller som är bäst. Jag tycker att det är det förhållningssätt
            som Sverige eller de svenska representanterna ska inta när vi
            nu går in i det konvent som i praktiken, för den närmaste tiden,
            kommer att ha att avgöra de frågor som Margit Gennser ställer.
          </note>
          <note type="speaker">
            Anf. 164 BJÖRN VON DER ESCH (kd) replik:
          </note>
          <note>
            Fru talman! Den här frågan är tveklöst en av de mest betydelsefulla
            som riksdagen har fattat beslut om under senare tid, eller ska
            fatta beslut om.
          </note>
          <note>
            Regeringens egen juridiska expert har sagt att det beslut som
            vi kommer att fatta står i strid med våra grundlagar. Detta har
            regeringen avfärdat på ett mycket egendomligt sätt, för att inte
            säga för mycket.
          </note>
          <note>
            KUU har möjlighet att tillfråga sin expertis, som är den främsta
            vi har i landet, nämligen Lagrådet. Jag skulle vilja fråga: Varför
            kommer inte Lagrådet, och varför har inte Lagrådet tillfrågats
            på den här punkten?
          </note>
          <note type="speaker">
            Anf. 165 PER UNCKEL (m) replik:
          </note>
          <note>
            Fru talman! Ett utskott kan förvisso skicka ett regeringsförslag
            till Lagrådet om utskottet finner detta nödvändigt. Det har gjorts
            många gånger i riksdagens utskott då man har känt att en brist
            har varit stor och osäkerheten har varit betydande.
          </note>
          <note>
            Denna osäkerhet kände faktiskt inte utskottet.
          </note>
          <note>
            Skälet till att vi inte kände den osäkerheten är att vi gick
            till texterna, vilket utskottet till slut måste göra -
          </note>
          <note>
            vi kan inte överlåta den slutgiltiga bedömningen på någon annan.
            I texterna framgår det som jag tidigare hävdade, nämligen att
            Sverige inte blir folkrättsligt bundet vid internationella avtal
            som Sverige anser att
          </note>
          <note>
            Sverige inte kan biträda som EU-medlem. Därmed uppstår heller
            inte den konstitutionella konflikt som
          </note>
          <note>
            JK anser sig ha funnit. Detta är svaret, och det framgår klart
            och entydigt av de relevanta paragraferna i avtalet att det är
            så det förhåller sig.
          </note>
          <note>
            Någon - jag tror att det var Ryttar - påpekade tidigare, som
            en poäng, att det likväl var möjligt för de övriga EU-länderna
            att ingå ett provisoriskt avtal.
          </note>
          <note>
            Javisst, det står i samma paragraf, men observera att det i så
            fall är de övriga EU-länderna som ingår det avtal som Sverige
            i det tilltänkta fallet inte vill bli folkrättsligt bundet av.
          </note>
          <note>
            Svaret på Björn von der Esch fråga är: Vi hade naturligtvis frågat
            Lagrådet om tvekan i verklig mening hade uppstått om vad det var
            som var rimligt att anta från regeringsformens utgångspunkt. När
            vi i utskottet, liksom regeringen, kände oss säkra på utfallet
            kände vi inte det behov som Björn von der Esch nu anmäler.
          </note>
          <note type="speaker">
            Anf. 166 BJÖRN VON DER ESCH (kd) replik:
          </note>
          <note>
            Fru talman! Svaret låter betryggande: Vi kände ingen oro. Men
            halva Sveriges befolkning känner oro, och vi är faktiskt några
            här i riksdagen som också känner oro och ser den slutsats som
            KUU drog som en partsinlaga. Man ville eller vågade helt enkelt
            inte fråga Lagrådet inför risken att Lagrådet skulle säga samma
            sak som JK har sagt. Då skulle det verkligen bli besvärligt för
            utskottet.
          </note>
          <note>
            Det gäller att prata klarspråk. Jag kan icke tolka detta på annat
            sätt än att KUU ville undvika att Lagrådet skulle gå på samma
            linje som JK. Detta är ur demokratisk synpunkt väldigt betänkligt.
            Och det finns tid att låta Lagrådet titta på detta. Irland måste
            trots allt först säga ja innan det kan bli någonting.
          </note>
          <note type="speaker">
            Anf. 167 PER UNCKEL (m) replik:
          </note>
          <note>
            Fru talman! Om Björn von der Esch överger sin misstänksamhet
            om att det lurar någonting under varje sten som man inte riktigt
            vet vad det är och i stället diskuterar den tilltänkta invändningen
            i sak blir min fråga tillbaka till Björn von der Esch: Är det
            inte rätt att det står i avtalet att en stat har möjlighet att
            från början anmäla att man inte vill bli folkrättsligt bunden
            av ett tilltänkt avtal med tredje land? Är det inte rätt att det
            står i samma paragraf att om ett land gör detta så är man inte
            bunden, men att övriga EU-
          </note>
          <note>
            stater i så fall har rätt att ingå ett provisoriskt avtal?
          </note>
          <note>
            Det är den granskningen vi har gjort, och vi har då kommit till
            den entydiga slutsatsen att detta är en korrekt analys och att
            regeringsformens stadganden ty följande är uppfyllda.
          </note>
          <note>
            Vi behöver inte misstänka någonting, Björn von der Esch. Så här
            ser analysen ut. Jag har inte i denna kammare i dag hört någon
            som har kunnat argumentera för en motsatt analys eller en analys
            som skulle ha motiverat en lagrådsremiss från utskottet för att
            vinna ökad klarhet.
          </note>
          <note>
            Anf. 168 STEN ANDERSSON (-) replik:
          </note>
          <note>
            Fru talman! Det är inte direkt vardagsmat i riksdagen att en
            ledamot i ett parti står och argumenterar mot någon som både är
            gruppledare och en mycket skicklig politiker, vilket jag utan
            tvekan tycker att Per
          </note>
          <note>
            Unckel är. Jag hoppas också att det inte ska upprepas ofta.
          </note>
          <note>
            Vi sade när vi gick till val om EU-medlemskapet
          </note>
          <note>
            1994 att det finns frågor där alla medlemsländer har vetorätt.
            Blir inte alla överens faller frågan till dess att nya argument
            kommer till och man får ett annat beslutsunderlag. Jag vill påstå
            att det i en fråga av Nicefördragets dignitet står klart och tydligt
            - jag refererade tidigare till en skrivning från Regeringskansliet
            -
          </note>
          <note>
            att medlemmarna ska vara överens. De ska vara unisona. I det
            här fallet är de inte det. Då är jag lite rädd:
          </note>
          <note>
            Om man nu gör ett undantag den här gången, Per
          </note>
          <note>
            Unckel, vem sätter ribban för nästa undantag? De som bor i EU-länderna,
            framför allt i småländerna, får knappast sitt förtroende för unionen
            stärkt av detta.
          </note>
          <note>
            Ska man kunna laborera med egna regler? Det är alltså EU:s egna
            regler vi pratar om i dag.
          </note>
          <note>
            Jag har svårt att förstå att vi i dag, lite väl lättköpt, köper
            det här förslaget. Irland har faktiskt röstat nej.
          </note>
          <note>
            Sedan kan vi diskutera kvaliteten på majoriteten eller på underlaget.
            Men man har röstat nej, och enligt
          </note>
          <note>
            EU:s egna regler, fru talman och Per Unckel, skulle det här beslutet
            inte sjösättas. Om Per Unckel har argument som säger att jag har
            fel vill jag gärna höra dem.
          </note>
          <note type="speaker">
            Anf. 169 PER UNCKEL (m) replik:
          </note>
          <note>
            Fru talman! För mig är saken mycket klar. Såsom beslutet i Irland
            just nu ser ut är Irland inte berett att ratificera förslaget.
            Det påverkar emellertid inte beslutssituationen i något av de
            övriga parlamenten, som ju har att fatta sina beslut alldeles
            självständigt.
          </note>
          <note>
            Vi ska avgöra huruvida vi anser att Nicefördraget är bra för
            vårt land, medan andra länder har att avgöra samma fråga med utgångspunkt
            från sina intressen.
          </note>
          <note>
            Jag utgår från, Sten Andersson, att EU kommer att följa samma
            regler som man alltid gör vid fördragsändringar, nämligen att
            fördraget kommer att träda i kraft först i det ögonblick då alla
            medlemsländerna på sina villkor har ratificerat förslaget.
          </note>
          <note>
            Alltså: Vi fattar beslut med utgångspunkt från våra intressen,
            andra med utgångspunkt från sina. Om fördraget sedan kommer att
            träda i kraft avgörs av huruvida alla medlemsländer till slut
            är beredda att säga ja. Sådana är reglerna, och sådana ska de
            följas.
          </note>
          <note>
            Anf. 170 STEN ANDERSSON (-) replik:
          </note>
          <note>
            Fru talman! Jag tycker att det var bra att Per
          </note>
          <note>
            Unckel gjorde det här klarläggandet. Det måste innebära att även
            om EU:s medlemsländer med 8-7 röstar ja till Nicefördraget har
            det ingen betydelse. Om jag tolkar Per Unckel rätt blir beslutet
            inte klart förrän den dag då alla medlemsländerna säger ja.
          </note>
          <note>
            Hur länge ska man nu vänta innan man kan sätta det här förslaget
            i sjön och arbeta vidare på det? Är det nu så att EU inte gör
            någonting konkret, i det här fallet när det gäller utvidgningen,
            förrän även Irland är med? Det är en enkel fråga. Om Irlands nej
            har stoppat den här processen - sakskälen kan vi strunta i, men
            det är EU:s eget regelverk som Irland kan referera till - stoppas
            detta nu, kommer det ett nytt förslag eller ska man bearbeta irländarna
            på något konstigt sätt?
          </note>
          <note>
            Kör vi alltså inte över irländarna? Det är min konkreta fråga.
          </note>
          <note type="speaker">
            Anf. 171 PER UNCKEL (m) replik:
          </note>
          <note>
            Fru talman! För att möjligen undvika att upprepa mig: De förändringar
            i EU:s sätt att fungera som
          </note>
          <note>
            Nicefördraget innehåller sätts i sjön i det ögonblick då de 15
            medlemsländerna är ense om detta. Att det sedan förhåller sig
            så att de förändringar som Nicefördraget stipulerar också upplevs
            som viktiga förutsättningar för utvidgningsprocessen är en annan
            del av svaret.
          </note>
          <note>
            Jag hoppas vid Gud att EU inte tar den irländska folkomröstningen
            till intäkt för att nu sänka ambitionsnivån i fråga om utvidgningen.
            Då skulle konsekvenserna bli utomordentligt allvarliga. Förhoppningarna
            hos alla de länder som nu hoppas, och har skäl att göra det, att
            de ska få vara med som medlemmar när Europaparlamentet väljs nästa
            gång, dvs.
          </note>
          <note>
            år 2004, får inte bara kastas över ända därför att vi nu diskuterar
            komplikationer i Nicefördraget. Min förhoppning och tro är att
            EU har förmåga att lösa ut de komplikationer som har uppstått
            på Irland, att övriga medlemsländer är beredda att ratificera
            förslaget och att vi därmed har lagt den nödvändiga grunden för
            att
          </note>
          <note>
            EU år 2004 ska kunna ta in sin första nya grupp av kandidatländer.
          </note>
          <note>
            Låt mig dessutom, fru talman, eftersom jag glömde det sist, be
            att få yrka avslag på Björn von der
          </note>
          <note>
            Eschs yrkande om återremiss av betänkandet till utskottet.
          </note>
          <note type="speaker">
            Anf. 172 KENNETH KVIST (v):
          </note>
          <note>
            Fru talman! Jag vill bara göra en liten kort röstdeklaration.
          </note>
          <note>
            Vi har reserverat oss till betänkandet. Reservationen innebär,
            om den skulle bifallas, ett avslag på regeringens proposition
            och därmed ett nej till en svensk ratifikation av Nicefördraget.
            Vi valde i utskottet att inte yrka bifall till de motioner som
            tar upp
          </note>
          <note>
            Irland i ratifikationsprocessen. Däremot har vi i ett särskilt
            yttrande markerat att vi är helt eniga med de motionerna. Då debatten
            har utvecklats så att det finns anledning att tro att ett eventuellt,
            eller troligt, ja till Nicefördraget kan komma att utnyttjas som
            en press mot Irland kommer jag att verka för att Vänsterpartiets
            riksdagsgrupp i så hög grad som möjligt stöder de motioner som
            det har yrkats bifall till i det här sammanhanget. Vi har precis
            samma grundinställning som motionärerna i den frågan.
          </note>
          <note>
            När det gäller Björn von der Eschs yrkande tycker vi också att
            det är värt ett bifall.
          </note>
          <note type="speaker">
            Anf. 173 PER LAGER (mp):
          </note>
          <note>
            Fru talman! Jag vill också, precis som föregående talare, göra
            en röstförklaring. Jag instämmer med föregående talare i den del
            som gäller att verka för att
          </note>
          <note>
            Miljöpartiets riksdagsgrupp röstar för de här motionerna.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            11 § Justitieombudsmännens ämbetsberättelse
          </note>
          <note>
            Föredrogs konstitutionsutskottets betänkande 2001/02:KU11
          </note>
          <note>
            Justitieombudsmännens ämbetsberättelse (redog.
          </note>
          <note>
            2001/02:JO1).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under 13 §.)
          </note>
          <note>
            12 § Hälsovård, sjukvård och social omsorg
          </note>
          <note>
            Föredrogs socialutskottets betänkande 2001/02:SoU1
          </note>
          <note>
            Utgiftsområde 9 Hälsovård, sjukvård och social omsorg (prop.
            2001/02:1 delvis).
          </note>
          <note type="speaker">
            Anf. 174 INGRID BURMAN (v):
          </note>
          <note>
            Fru talman! Socialutskottets betänkande behandlar utgiftsområde
            9, hälsovård, sjukvård och social omsorg. Den budget som ligger
            till grund för detta är ett samarbete mellan Socialdemokraterna,
            Vänsterpartiet och Miljöpartiet. I betänkandet finns också en
            rad motioner från allmänna motionstiden. Jag ska återkomma till
            några av dem.
          </note>
          <note>
            Fru talman! Rapport efter rapport har redovisat att klassklyftorna
            i Sverige har ökat under 90-talet. Rapporterna redovisar ofta
            utvecklingen fram till 1998, en period som kännetecknades av besparingar
            och nedskärningar. Det är den nu sittande majoritetens uppgift
            att återskapa välfärden och minska klyftorna i samhället. Årets
            budget, liksom de senaste årens budgetar, är ett led i det arbetet.
          </note>
          <note>
            Hälso- och sjukvården förstärks. För 2002 och tre år framåt handlar
            det om de s.k. tillgänglighetsmiljarderna. Landstingen får pengar
            för att korta köerna i vården, med ett mål, att alla på sikt ska
            kunna få behandling inom tre månader.
          </note>
          <note>
            Det är viktigt att betona att var pengarna ska satsas ska avgöras
            av respektive landsting utifrån den lokala situationen. Det handlar
            om att öka tillgängligheten samtidigt som prioriteringsordningen
            ska gälla, dvs. den som har störst behov ska få vård först. Ty
            det vet vi, att insatser för att korta vårdköer inte automatiskt
            leder till att vårdens resurser styrs till dem som har de största
            behoven. Därför är det viktigt att pengarna fördelas lokalt och
            att det lyfts fram att prioriteringsordningen fortfarande ska
            gälla.
          </note>
          <note>
            I betänkandet och i den budget som utgör underlag för detta lämnar
            vi också ett uppdrag till Socialstyrelsen att analysera ojämlikheter
            mellan kvinnor och män i hälso- och sjukvården samt föreslå åtgärder.
            Uppdraget omfattar också socialtjänsten. Bakgrunden är att flera
            rapporter har redovisat att kvinnor och män har olika villkor
            i vården. Det handlar om allt från att kvinnor får billigare medicin
            till hur diagnoserna ställs. Det är nu dags att göra en samlad
            analys och att vidta åtgärder.
          </note>
          <note>
            En av de stora utmaningarna för framtiden är personalrekryteringen.
            Det handlar om att vi behöver rekrytera mycket personal för att
            klara framtidens vård och omsorg. I budgeten konstateras det att
            vi har byggt ut läkarutbildningen med 200 platser och att det
            sker en successiv utökning av utbildningsplatserna för sjuksköterskor
            så att dessa år 2003 ska ha utökats med mer än 1 000 platser.
            Det pågår också ett arbete med att godkänna och ge möjlighet att
            komplettera utländska utbildningar.
          </note>
          <note>
            Det pågår alltså ett arbete för att stärka vården och omsorgen,
            för att klara framtidens utmaning att ge alla den vård och den
            omsorg de behöver, skattefinansierad och i offentlig regi, eftersom
            det är ett mycket rättvisare och bättre sätt än att introducera
            privata sjukförsäkringslösningar eller genom att erbjuda tilläggstjänster,
            där människor får betala extra för vissa sjukvårdskostnader.
          </note>
          <note>
            Vi förstärker också tandvårdsförsäkringen med
          </note>
          <note>
            300 miljoner år 2002 och med ytterligare 300 miljoner 2003 för
            att börja återskapa en tandvårdsförsäkring som gör att alla ska
            ha råd med en god tandhälsa.
          </note>
          <note>
            Det är Vänsterpartiets ambition att tandvårdsförsäkringen ska
            tillföras ytterligare medel under kommande år, så att vi på sikt
            får ett högkostnadsskydd som ligger i nivå med andra högkostnadsskydd
            inom hälso- och sjukvården.
          </note>
          <note>
            Inom folkhälsoområdet satsar vi pengar på förebyggande alkoholpolitiska
            åtgärder, på att förebygga att narkotikamissbruket inte sprids
            i samhället med målet att nå ett narkotikafritt samhälle. Här
            handlar det också om att utveckla missbrukarvården. Vi satsar
            pengar på tobaksprevention, och regeringen avser att i samarbete
            med Vänsterpartiet återkomma till riksdagen med propositioner.
            Det har man gjort i dag med en tobaksproposition, men man kommer
            också med en narkotikaproposition.
          </note>
          <note>
            Vi fortsätter med riktade medel till det förebyggande arbetet
            i storstäderna när det gäller hiv och aids. Vi avsätter medel
            för att stimulera kommunernas arbete med hemlösa. Vi lämnar stöd
            till organisationer som arbetar med kvinnovåld, bl.a. Rikskvinnocentrum.
            Vi säkerställer finansieringen av Kilen, en klientorganisation
            som arbetar med läkemedelsbiverkningar och läkemedelsberoende.
          </note>
          <note>
            Utskottet ger också regeringen till känna att regeringen snarast
            bör vidta åtgärder för att förbättra och effektivisera tillämpningen
            av bilstödet för handikappade.
          </note>
          <note>
            Listan kan göras lång på stort och smått i detta betänkande,
            på åtgärder som alla leder i en riktning, att laga revorna i välfärden
            och stärka den generella välfärden.
          </note>
          <note>
            Är det här tillräckligt? Nej, mycket återstår att göra för att
            återskapa en stark generell välfärd. Det kommer med stor sannlikhet
            att krävas mer pengar i vården och i omsorgen. Det är vår ambition
            att långsiktigt kunna medverka till det, precis som vi under den
            här mandatperioden medverkat till att kommuner och landsting fått
            mer pengar i varje budget som har presenterats. Det är pengar
            som inte har tagits fram genom att vi minskat på arbetsmarknadspolitiken
            eller lagt in fler karensdagar i sjukförsäkringen, dvs.
          </note>
          <note>
            vi har inte låtit en utsatt grupp betala satsningar på andra
            utsatta grupper.
          </note>
          <note>
            När man tittar på de borgerliga partiernas förslag kan en del
            förslag verka sympatiska, men då ska man också veta att de betalas
            med kraftiga neddragningar på andra viktiga välfärdsområden. Folkpartiet
            tar över
          </note>
          <note>
            10 miljarder från arbetsmarknadspolitiken. Moderaterna finansierar
            sina satsningar bl.a. genom att minska anslagen till kommunerna,
            a-kassan, biståndet m.m. Kristdemokraterna lägger in en karensdag
            till i sjukförsäkringen, och Centerpartiet minskar anslagen till
            arbetsmarknadspolitiken kraftigt.
          </note>
          <note>
            Det går alltså en skarp skiljelinje mellan oss i
          </note>
          <note>
            Vänsterpartiet, som vill stärka den gemensamma och solidariska
            välfärden inom alla områden, och de partier som utöver stora skattesänkningar
            också skär drastiskt i andra välfärdsområden för att kunna genomföra
            satsningar inom andra.
          </note>
          <note>
            Jag menar att vi politiker måste ta ansvar för helheter, att
            människor måste kunna känna trygghet och ha en rimlig försörjning
            i livets alla skeden: när man är sjuk, när man är arbetslös, när
            man behöver vård och omsorg. Då kan man inte finansiera satsningar
            på ett område med neddragningar på ett annat. Inte heller kan
            man minska skatteintäkterna på det drastiska sätt som främst moderaterna
            föreslår, med 40 miljarder nästa år och 80 miljarder 2004, utan
            att tro att detta leder till att människor i stället tvingas betala
            höga avgifter och försäkringspremier när den generella välfärden
            urholkas.
          </note>
          <note>
            Fru talman! I en tidigare debatt citerade jag delbetänkandet
            Välfärd vid vägskäl (SOU 2000:3). Jag tänker återupprepa det citatet.
            Man skriver där:
          </note>
          <note>
            "Sverige och de nordiska länderna har etablerat en universell
            modell för den social tryggheten där bidrag och social service
            till alla medborgare kombineras med inkomstrelaterade socialförsäkringar
            med inslag av grundtrygghet för de som saknar inkomster. Detta
            har kombinerats med en aktiv arbetsmarknadspolitik och utbyggd
            social omsorg som medverkat till en hög sysselsättningsnivå internationellt
            sett, inte minst bland kvinnorna. I ett jämförande perspektiv
            förefaller denna modell vara mer framgångsrik när det gäller att
            öka chanserna för de sämst ställda medborgarna att hantera de
            påfrestningar som livets olika faser innebär."
          </note>
          <note>
            Min slutsats av detta blir att det gäller att förstärka de generella
            systemen och offentlig sektor om vi vill utjämna klassklyftorna
            och minska ofärden. Det handlar alltså inte om att privatisera,
            konkurrensutsätta och individualisera.
          </note>
          <note>
            Fru talman! Vänsterpartiet står bakom utgiftsområde 9, men betänkandet
            behandlar också en rad motioner väckta under den allmänna motionstiden.
          </note>
          <note>
            Vänsterpartiet har i den delen hela tolv reservationer.
          </note>
          <note>
            De handlar bl.a. om biverkningsregister, om amalgam, om klass-
            och könsmässiga hälsoskillnader, om homo-, bi- och transfrågor,
            om spelberoende, om stöd till våldsutsatta kvinnor, om insatser
            för hemlösa och om översyn av lagen om assistentersättning.
          </note>
          <note>
            Vi i Vänsterpartiet står givetvis bakom alla våra reservationer,
            men för tids vinnande nöjer jag mig med att yrka bifall till reservation
            nr 26, som handlar om att de könsmässiga, ekonomiska och sociala
            förhållandena ska vägas in i det offensiva arbetet med folkhälsan.
          </note>
          <note type="speaker">
            Anf. 175 CHRIS HEISTER (m):
          </note>
          <note>
            Fru talman! Den 12 november 1998 utnämndes
          </note>
          <note>
            Lars Engqvist till socialminister av statsminister Göran Persson.
            Sedan dess har vi haft tre budgetdebatter här i kammaren. Det
            här är den fjärde budgetdebatten.
          </note>
          <note>
            Inte någon gång har socialministern behagat att delta i debatten
            om ett så viktigt område som betyder så mycket för de svenska
            medborgarna. Jag tycker att detta är anmärkningsvärt.
          </note>
          <note>
            Efter dryga sju år av socialdemokratiskt styre går det att urskilja
            ett klart mönster i regeringens agerande.
          </note>
          <note>
            Vi ser det när regeringen ägnar sig åt att inskränka valfriheten
            för elever och föräldrar, samtidigt som rapport efter rapport
            vittnar om bristande kunskaper, mobbning och våld i våra skolor.
          </note>
          <note>
            Vi ser det när regeringen ägnar sig åt att justera statistiken
            över de öppet arbetslösa, samtidigt som fler står utanför arbetsmarknaden
            nu än efter någon tidigare högkonjunktur.
          </note>
          <note>
            Vi ser det när regeringen bjuder på kafferep för fack och näringsliv,
            samtidigt som sjukfrånvaron ökar.
          </note>
          <note>
            Vi ser det när regeringen förbjuder fristående aktörer att driva
            sjukhus, samtidigt som vårdköerna växer.
          </note>
          <note>
            Vi ser det när regeringen vill bevara subventionerna för enkla
            tandläkarbesök, samtidigt som deras föreslagna högkostnadsskydd
            inte omfattar alla och den verkliga kostnaden dessutom blir långt
            högre än de förespeglade 7 000 kronorna.
          </note>
          <note>
            Vi ser det när regeringen vill styra in alla barn i samma barnomsorg
            genom reglerade taxor, samtidigt som barngrupperna blir större
            och föräldrakooperativen hotas av nedläggning ute i kommunerna.
          </note>
          <note>
            Vi ser en regering som styr och ställer, men som vänder ryggen
            till när vi verkligen behöver hjälp.
          </note>
          <note>
            Fru talman! Det borgerligt styrda Stockholms läns landsting har
            infört vårdgaranti, uppmuntrat nytänkande och tagit hjälp av privata
            vårdgivare. Köerna är kortast i landet. Ändå varnar socialdemokratiska
            företrädare runtom i landet för vården i Stockholm.
          </note>
          <note>
            I Norrland, där köerna är som längst, tillåter de socialdemokratiskt
            styrda landstingen inte fritt vårdval utanför Norrlands gränser.
          </note>
          <note>
            Den som behöver en gråstarrsoperation kan i Östersund få vänta
            i närmare fyra år på behandling, fyra år av beroende för uppgifter
            som man skulle kunna klara själv, dagar av väntan som blir till
            månader och år, år som aldrig kommer tillbaka. För en människa
            på ålderns höst kan en lång vårdkö lika gärna vara en livstidsdom.
            Efter att ha betalat skatt i hela sitt liv får man avsluta sina
            sista år utan att kunna se.
          </note>
          <note>
            Förra månaden kunde vi på nyheterna höra om
          </note>
          <note>
            Inger Lindström som tvingats flytta från Skellefteå till Stockholm
            för att få den vård som hon har rätt till.
          </note>
          <note>
            Hon hade stått tre och ett halvt år i kö för att få träffa en
            ortoped, ett första besök. Sedan kunde det ta ytterligare ett
            år innan hon fick en operation.
          </note>
          <note>
            Det blev för mycket för Inger Lindström, som skadat sig i en
            trafikolycka. Hon har i dag ständig huvudvärk. Vänster axel är
            obrukbar, och hon har svårt att sova. Nu flyttar hon till Stockholm
            där hon bara behöver vänta max tre månader på behandling och operation.
          </note>
          <note>
            Åtgärd efter åtgärd från regeringen handlar om att inskränka
            och förbjuda möjligheterna för en borgerlig sjukvårdspolitik som
            ger människor vård i tid. Men när hör vi någonsin socialdemokraterna
            varna för sjukvården i Norrland?
          </note>
          <note>
            Därmed faller även den socialdemokratiska valretoriken in i mönstret.
            Vi ser en regering som styr och ställer, men som vänder ryggen
            till när vi verkligen behöver hjälp.
          </note>
          <note>
            I ett välfärdssamhälle värt namnet får människor god vård när
            de behöver det. Men i Sverige sviker landstingen ofta sin uppgift.
            Trots att sjukvården i dag får mer resurser än för tio år sedan
            är köerna längre. Med buller och bång har annonserats Perssonpengar
            och nationella handlingsplaner för de stora offentliga systemen.
            Men till själva sjukvården når pengarna inte fram. I sjukhussalarna
            är bristen på resurser stor.
          </note>
          <note>
            Den här situationen sliter hårt på personalen. Om ingenting görs
            kommer om fem år så många som 600
          </note>
          <note>
            sjuksköterskor av de 3 000 som examineras i år att arbeta med
            annat än sjukvård.
          </note>
          <note>
            I dag har vi fått larmrapporter från Norrbotten om att under
            de första åtta månaderna i år har sjukskrivningarna bland läkare
            ökat med 26 %.
          </note>
          <note>
            Även patienterna far illa. Kjell-Olof Feldt har i en artikel
            berättat om en god väns erfarenheter av att vara cancersjuk i
            Sverige. Jag citerar Feldt:
          </note>
          <note>
            "Om en cykelverkstad sköttes med den brist på serviceanda och
            med de elementära organisatoriska brister som X-sjukhuset uppvisar
            skulle den gå omkull, av det enkla skälet att kunderna skulle
            gå till en annan verkstad. Ingen skulle tänka sig att vänta i
            åtskilliga timmar - särskilt inte under helt vidriga omständigheter
            - och helt i onödan, eftersom det handlar om enkla organisations-
            och planeringsfrågor."
          </note>
          <note>
            Kjell-Olof Feldt drar slutsatsen att inget av detta löses genom
            att man bara pumpar in mera pengar.
          </note>
          <note>
            Vården uppvisar snarare symtom på kronisk sjukdom.
          </note>
          <note>
            Sjukvården har organiserats som centralstyrda landstingsmonopol
            utan möjlighet för vare sig patienter eller personal att söka
            sig någon annanstans eller pröva nya idéer. Därför lider sjukvården
            ofta av planekonomins klassiska symtom: köer, bristsituationer
            och vanmakt för den enskilde.
          </note>
          <note>
            Ändå slår regeringen vakt om de offentliga monopolen: ingen valfrihet
            vare sig för patienter eller personal, heller köer, personal som
            går på knäna och nedlagda sjukhus än att tillåta mångfald och
            ta hjälp av fristående vårdgivare.
          </note>
          <note>
            Vi ser en regering som styr och ställer, men som vänder ryggen
            till när vi verkligen behöver hjälp.
          </note>
          <note>
            Fru talman! Många pensionärer tror inte att de kommer att behöva
            betala mer än 7 000 kr för tandvården - detta efter det att Göran
            Persson i sitt förstamajtal talade om att alla över 65 år skulle
            omfattas av ett högkostnadsskydd på 7 000 kr. Vad Socialdemokraterna
            inte säger i klartext är att högkostnadsskyddet inte omfattar
            exempelvis material och förberedande behandling. Den verkliga
            kostnaden vid omfattande tandingrepp kan, även för pensionärer,
            bli mer än dubbelt så hög som de utlovade 7 000 kronorna.
          </note>
          <note>
            Det verkligt anmärkningsvärda är ändå att regeringen tänker lägga
            fram ett förslag som ger tandvård efter ålder snarare än efter
            behov.
          </note>
          <note>
            Varför anser Socialdemokraterna och Susanne
          </note>
          <note>
            Eberstein att behovet av högkostnadsskydd är större för en välbärgad
            65-åring än för en ensamstående 45-
          </note>
          <note>
            årig mamma med försörjningsansvar för tonårsbarn?
          </note>
          <note>
            Risken är ju uppenbar att människor av ekonomiska skäl skjuter
            upp nödvändiga behandlingar tills de omfattas av högkostnadsskyddet.
            Under väntetiden förvärras det personliga obehaget, och kostnaderna
            stiger både för den enskilde och för samhället.
          </note>
          <note>
            I dag går stora offentliga resurser till att subventionera små
            problem med tandhälsan, medan människor med stora problem får
            bära höga kostnader själva.
          </note>
          <note>
            En försäkring värd namnet täcker inte regelbundna småkostnader
            men skyddar i gengäld när det verkligen behövs. Regeringen gör
            tvärtom och bevarar subventionerna för dem som inte behöver, men
            trixar med skyddet för dem som har stora problem med sina tänder.
          </note>
          <note>
            Även på tandvårdsområdet är det alltså uppenbart.
          </note>
          <note>
            Vi ser en regering som styr och ställer, men som vänder ryggen
            till när vi verkligen behöver hjälp.
          </note>
          <note>
            Fru talman! Nu ser vi även konsekvenserna av den reglering av
            daghemstaxorna som regeringen gick till val på senast.
          </note>
          <note>
            I Sundbyberg, där Socialdemokraterna har styrt i
          </note>
          <note>
            84 år, har man infört maxtaxan t.o.m. i förväg. Där har farhågorna
            redan besannats. Där blir resultatet, trots 90 öres skattehöjning,
            4 700 kr mindre per barn och år än före maxtaxan.
          </note>
          <note>
            På stadens hemsida skriver föräldrar om en smygförtätning med
            fler och fler barn per avdelning. Ett föräldrakooperativ hotas
            redan av nedläggning. Valfriheten minskar och kvaliteten urholkas,
            just som befarat.
          </note>
          <note>
            När kvaliteten blir lidande går det inte bara ut över barnen,
            utan det får också konsekvenser för stressade och oroliga föräldrar.
            Det är klart att arbetsinsatsen, och därmed inte minst kvinnors
            karriärmöjligheter, påverkas när man inte kan lita på att barnen
            har det bra medan man själv är på jobbet.
          </note>
          <note>
            För regeringen var det viktigaste att reglera de kommunala taxorna.
            Att fullt kompensera kommunerna för inkomstbortfallet så att kvalitet
            och valfrihet kan bevaras har de däremot inte gjort. Trots att
            maxtaxereformen marknadsförts som en satsning på barnen, är det
            alltså just barnen och de dubbelarbetande föräldrarna som riskerar
            att ta den största smällen när kvaliteten riskerar att urholkas.
          </note>
          <note>
            Vi ser en regering som styr och ställer, men vänder ryggen till
            när vi verkligen behöver hjälp.
          </note>
          <note>
            Fru talman! Det finns ett alternativ till den regering som blundar
            för verklighetens problem.
          </note>
          <note>
            Vi moderater har lagt fram förslag om att bekämpa vårdköerna
            genom vårdgaranti och genom att ta hjälp av alla goda krafter
            i kooperativ, kommuner, landsting och privata företag. Det viktigaste
            är att patienterna får den vård som är bäst.
          </note>
          <note>
            Vi har lagt fram förslag om att ta krafttag mot den ökande sjukfrånvaron.
            Förutom förslag om vårdgaranti har vi lagt fram förslag om extra
            budgetmedel till försäkringskassan för att få en rehabilitering
            som fungerar.
          </note>
          <note>
            Vi arbetar i riksdag, landsting och kommuner för att anställda
            inom vård, omsorg och utbildning ska kunna få fler och bättre
            arbetsgivare att välja mellan.
          </note>
          <note>
            Det skulle innebära konkreta förbättringar för dem som drabbats
            av sjukdomar och arbetsskador och samtidigt förbättra arbetsmiljön
            där det behövs som bäst.
          </note>
          <note>
            Vi har lagt fram förslag om en tandvårdsförsäkring värd namnet,
            som skyddar alla med stort behov av tandvård, gamla som unga.
          </note>
          <note>
            Vi har lagt fram förslag om en familjepolitik som omfattar alla
            barn och som inte urholkar kvalitet och valfrihet i barnomsorgen.
          </note>
          <note>
            Vi har lagt fram förslag om en politik som skapar nya riktiga
            jobb, om en skola där alla barn kan vara trygga och få kunskaper
            och om en handikappolitik som inte klumpar ihop människor i kollektiv
            utan ser till var och ens individuella behov.
          </note>
          <note>
            Det är förslag som vi vill genomföra efter nästa val i en ny
            regering - en regering som struntar i att styra och ställa med
            människor som skulle kunna klara sig själva, men med en politik
            som hjälper när det verkligen behövs.
          </note>
          <note>
            (Applåder)
          </note>
          <note type="speaker">
            Anf. 176 INGRID BURMAN (v) replik:
          </note>
          <note>
            Fru talman! Det är riktigt att köerna till sjukvården varierar
            över landet. Det är också därför som tillgänglighetspengarna nu
            tillförs.
          </note>
          <note>
            Det finns en viktig sak med dem, och det är att man regionalt
            bestämmer var man ska satsa dem, så att man har en möjlighet att
            prioritera och också behålla prioriteringsordningen. Målet är
            att alla ska få behandling inom tre månader. Det kanske inte är
            möjligt direkt i alla landsting. Chris Heister har själv nämnt
            Norrlandslandstingen, som bl.a. lider av svårigheter att rekrytera
            läkare och annan personal.
          </note>
          <note>
            För att åtgärda detta handlar det om att se till att det finns
            utbildad personal och att det finns pengar för att genomföra den
            behandling som krävs. Då går det inte, som Moderaterna gör, att
            för det första ta bort det kommunala utjämningssystemet som skulle
            åderlåta de norrländska landstingen på medel att faktiskt åtgärda
            situationen, för det andra att sänka skatter och också anslag
            till kommuner som man gör och tro att det ska gå att driva den
            vård som faktiskt behövs även i Norrlandslandstingen eller för
            det tredje att göra det man gör i Stockholms landsting, att köra
            sjukvården mot ett rejält underskott som bl.a. har lett till att
            kreditvärderingsinstitutet Standard &amp; Poors nu sänkt kreditvärdigheten
            för Stockholms läns landsting, vilket betyder att skattebetalarna
            kommer att få betala högre skatter eftersom landstinget får låna
            till högre ränta.
          </note>
          <note>
            Om man anser att man har läget under kontroll på vissa områden,
            har man minsann inte ekonomin under kontroll i Stockholms läns
            landsting.
          </note>
          <note type="speaker">
            Anf. 177 CHRIS HEISTER (m) replik:
          </note>
          <note>
            Fru talman! Om Ingrid Burman hade läst de moderata motionerna,
            hade Ingrid Burman sett att vi föreslagit ett statligt skatteutjämningssystem
            som ska utjämna de skillnader som finns mellan kommuner och mellan
            landsting. Det är inte så, som Ingrid Burman försöker säga, att
            vi vill avskaffa skatteutjämningssystemet.
          </note>
          <note>
            Däremot tycker vi att det är orimligt att en kommuns skattebetalare
            ska betala till en annan kommun.
          </note>
          <note>
            Vi tycker inte att det är ett rimligt system att göra på det
            viset. Därför har vi föreslagit ett annat sätt att säkerställa
            ett långsiktigt och stabilt skattesystem -
          </note>
          <note>
            ett statlig skatteutjämningssystem.
          </note>
          <note>
            Men det är otroligt intressant att lyssna till Ingrid
          </note>
          <note>
            Burman. Här ser vi att köerna växer. Här ser vi att människor
            får vänta i flera år på att bli opererade. Här ser vi att människor
            tvingas flytta från Skellefteå till
          </note>
          <note>
            Stockholm för att över huvud taget kunna överleva, därför att
            man inte står ut med att vänta i köerna. Då diskuterar Ingrid
            Burman det kommunala skatteutjämningssystemet.
          </note>
          <note>
            Det som skiljer Ingrid Burman och mig åt är att vi vill införa
            en rättighet för den enskilde individen, för patienten, att hon
            ska kunna veta att hon inte ska behöva vänta längre än tre månader
            på operation och behandling. Det är viktigt för den enskilde individen,
            men det är lika viktigt för sjukvården. Vi är övertygade om och
            ser att när man får en vårdgaranti som fungerar, innebär det också
            att det underlättar den utveckling och förändring av sjukvårdens
            organisation som behövs för att vi ska se till att vi kan använda
            varje krona som går till sjukvård på allra, allra bästa sätt.
          </note>
          <note>
            Det var precis detta som Kjell-Olof Feldt, den tidigare socialdemokratiska
            finansministern, och hans vän hade funnit. Det inte räcker att
            bara pumpa in mer pengar. Det krävs också förändring av organisationen.
            Men detta är ju Ingrid Burman emot.
          </note>
          <note type="speaker">
            Anf. 178 INGRID BURMAN (v) replik:
          </note>
          <note>
            Fru talman! Det som skiljer mig och Chris Heister åt är att när
            vi ser att köerna växer då åtgärdar vi det.
          </note>
          <note>
            Det är därför som tillgänglighetspengarna finns i den här budgeten.
            Vi finansierar dem inte genom att skära ned på arbetsmarknadspolitiken
            eller på biståndet eller genom att minska anslagen till kommunerna.
          </note>
          <note>
            Det är nya pengar, skattefinansierade.
          </note>
          <note>
            Vad gör vi mer? Vi ser till att antalet utbildningsplatser ökar
            så att det ska finnas personal att rekrytera. Sedan behöver det
            säkert också göras en organisationsöversyn, och det gör man bäst
            lokalt, regionalt och inte från Sveriges riksdag.
          </note>
          <note>
            Vad vi inte heller gör är att bedriva sjukvården på kredit. Vi
            betalar den, vi finansierar den och vi åtgärdar problemen. Om
            Chris Heister hade läst budgeten ordentlig hade hon sett att det
            är just detta vi gör.
          </note>
          <note>
            Sedan varierar köerna över landet, som Chris Heister sade. Min
            egen mor, som bor i Skellefteå, fick sin starroperation på enbart
            några veckor, tror jag.
          </note>
          <note>
            Det finns exempel i Stockholmsområdet där det dröjer mycket längre.
            Men det finns en skillnad, det är sant. Det är att vi tillför
            de medel som behövs för att åtgärda problemen medan Chris Heister
            i stället skär ned både när det gäller anslagen till kommunerna
            och när det gäller hur vi ska klara en långsiktigt skattefinansierad
            vård. Vi som tror på det solidariska samhället försöker finansiera
            det här skattevägen.
          </note>
          <note type="speaker">
            Anf. 179 CHRIS HEISTER (m) replik:
          </note>
          <note>
            Fru talman! När det gäller solidariteten, Ingrid
          </note>
          <note>
            Burman, är det väl så att de som står i köerna får lov att känna
            solidaritet för att de är fler än en - och de är väldigt många,
            Ingrid Burman. Ingrid Burman säger:
          </note>
          <note>
            Vi har tillfört pengar till landstingen varje år. Men köerna
            har inte blivit kortare i de landsting där ni styr, eller hur
            Ingrid Burman? Vi ser ju att köerna är kortast i Stockholms läns
            landsting för att de också har genomfört en förändring av verksamheten.
          </note>
          <note>
            Hade inte majoriteten i den här riksdagen genom sitt förslag
            till skatteutjämning brandskattat Stockholms län på det sätt som
            man gör hade situationen sett helt annorlunda ut för Stockholms
            län. De hade två svåra uppgifter att ta tag i. Den ena var de
            långa köerna, den andra var de svåra ekonomin. De har klarat de
            långa köerna och de har i uppgift att se till att de också får
            ordning på ekonomin. Det skulle underlättas med en riksdag som
            var mer vänligt inställd till det borgerligt styrda Stockholms
            läns landsting än vad Socialdemokraterna, Vänstern och Miljöpartiet,
            som står för majoriteten här i riksdagen, är.
          </note>
          <note>
            Sedan är det intressant att höra Ingrid Burman tala om att organisationsöversynerna
            sköts bäst lokalt och regional. Jag håller med om det, Ingrid
            Burman. Men varför har ni då stått här i riksdagen och beslutat
            att förbjuda Stockholms läns landsting och andra landsting som
            vill se till att föra över verksamheten på ett sjukhus till privata
            vårdgivare för att de är övertygade om att det ger bättre sjukvård
            för invånarna än att inte göra det. Man har t.o.m. räddat sjukhus
            från nedläggning på det viset. Då ska det beslutas centralt i
            riksdagen. Jag förstår inte hur Ingrid Burman får det att gå ihop.
          </note>
          <note>
            Så till detta med utbildningsplatser. Jag håller också med om
            att det är viktigt att vi ser till att vi får fram läkare, sjuksköterskor
            och annan vårdpersonal.
          </note>
          <note>
            Men det är också viktigt med arbetsmiljön, som jag har beskrivit
            och där vi också ser i Norrbotten att sjukskrivningar har ökat
            med 26 % de första åtta månaderna för läkarna. Om miljön ser ut
            på det viset att 600 av de 3 000 sjuksköterskor som utexamineras
            i år slutar inom fem år och gör något annat, då kommer det inte
            att lösa sig med mer utbildningsplatser.
          </note>
          <note>
            (forts. 14 §)
          </note>
          <note>
            Ajournering
          </note>
          <note>
            Kammaren beslutade kl. 16.53 på förslag av andre vice talmannen
            att ajournera förhandlingarna till kl. 17.00 då voteringen skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            13 § Beslut om utskottsbetänkanden som slutdebatterats vid dagens
            sammanträde
          </note>
          <note>
            KUU1 Nicefördraget
          </note>
          <note>
            Återförvisningsyrkande (m)
          </note>
          <note>
            Proposition ställdes först beträffande det under överläggningen
            framställda yrkandet om återförvisning av ärendet till utskottet
            för ytterligare beredning.
          </note>
          <note>
            För bifall räckte att minst en tredjedel av de röstande anslöt
            sig till detta.
          </note>
          <note>
            Votering:
          </note>
          <note>
            246 för avslag
          </note>
          <note>
            53 för bifall
          </note>
          <note>
            5 avstod
          </note>
          <note>
            45 frånvarande
          </note>
          <note>
            Kammaren hade således avslagit återförvisningsyrkandet.
          </note>
          <note>
            Partivis fördelning av rösterna:
          </note>
          <note>
            För avslag: 113 s, 71 m, 2 v, 33 kd, 13 c, 12 fp,
          </note>
          <note>
            2 -
          </note>
          <note>
            För bifall.: 1 s, 1 m, 32 v, 3 kd, 3 c, 13 mp
          </note>
          <note>
            Avstod: 3 s, 1 m, 1 kd
          </note>
          <note>
            Frånvarande: 14 s, 8 m, 9 v, 5 kd, 2 c, 4 fp, 3 mp
          </note>
          <note>
            Punkt 1 (Irland och ratifikationsprocessen)
          </note>
          <note>
            Yrkanden:
          </note>
          <note>
            1. utskottet
          </note>
          <note>
            2. utskottets förslag till beslut med den ändring däri som föranleddes
            av bifall till mot. K369 yrk. 1 (c)
          </note>
          <note>
            Votering:
          </note>
          <note>
            251 för utskottet
          </note>
          <note>
            52 för mot.
          </note>
          <note>
            3 avstod
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 114 s, 72 m, 2 v, 35 kd, 13 c, 13 fp,
          </note>
          <note>
            2 -
          </note>
          <note>
            För mot.: 2 s, 1 m, 32 v, 1 kd, 3 c, 13 mp
          </note>
          <note>
            Avstod: 1 s, 1 m, 1 kd
          </note>
          <note>
            Frånvarande: 14 s, 7 m, 9 v, 5 kd, 2 c, 3 fp, 3 mp
          </note>
          <note>
            Punkt 4 (Avslag på propositionen)
          </note>
          <note>
            1. utskottet
          </note>
          <note>
            2. res. (v, mp)
          </note>
          <note>
            Votering:
          </note>
          <note>
            249 för utskottet
          </note>
          <note>
            50 för res.
          </note>
          <note>
            4 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 113 s, 71 m, 2 v, 35 kd, 13 c, 13 fp,
          </note>
          <note>
            2 -
          </note>
          <note>
            För res.: 1 s, 1 m, 31 v, 1 kd, 3 c, 13 mp
          </note>
          <note>
            Avstod: 2 s, 1 m, 1 kd
          </note>
          <note>
            Frånvarande: 15 s, 8 m, 10 v, 5 kd, 2 c, 3 fp, 3 mp
          </note>
          <note>
            Tanja Linderborg (v) anmälde att hon avsett att rösta nej men
            markerats som frånvarande.
          </note>
          <note>
            Punkt 5 (Lag om ändring i lagen (1994:1500) med anledning av
            Sveriges anslutning till EU)
          </note>
          <note>
            Kammaren hade nu att ta ställning till förslaget till lag om
            ändring i lagen med anledning av Sveriges anslutning till EU.
          </note>
          <note>
            I förslaget ingick överlåtelse av beslutanderätt till
          </note>
          <note>
            Europeiska gemenskaperna vilket krävde att riksdagens beslut
            fattades med tre fjärdedels majoritet eller i den ordning som
            gällde för stiftande av grundlag.
          </note>
          <note>
            Av förslaget framgick att beslutet önskades bli antaget i ett
            enda beslut.
          </note>
          <note>
            För bifall härtill krävdes att minst tre fjärdedelar av de röstande
            förenade sig om beslutet.
          </note>
          <note>
            Beslut fattades genom omröstning med omedelbar rösträkning.
          </note>
          <note>
            Votering:
          </note>
          <note>
            252 för bifall
          </note>
          <note>
            49 för avslag
          </note>
          <note>
            4 avstod
          </note>
          <note>
            44 frånvarande
          </note>
          <note>
            Förste vice talmannen konstaterade att minst tre fjärdedelar
            av de röstande hade röstat ja och kammaren hade således bifallit
            utskottets förslag.
          </note>
          <note>
            Partivis fördelning av rösterna:
          </note>
          <note>
            För bifall: 114 s, 71 m, 2 v, 36 kd, 14 c, 13 fp,
          </note>
          <note>
            2 -
          </note>
          <note>
            För avslag: 1 s, 1 m, 32 v, 2 c, 13 mp
          </note>
          <note>
            Avstod: 2 s, 1 m, 1 kd
          </note>
          <note>
            Frånvarande: 14 s, 8 m, 9 v, 5 kd, 2 c, 3 fp, 3 mp
          </note>
          <note>
            Punkt 6 (Godkännande av Nicefördraget om ändring av Fördraget
            om Europeiska unionen, fördragen om upprättandet av Europeiska
            gemenskaperna och vissa akter som hör samman med dem samt de protokoll
            som har förtecknats i slutakten till fördraget)
          </note>
          <note>
            Kammaren hade nu att ta ställning till förslaget om
          </note>
          <note>
            Godkännande av Nicefördraget om ändring av Fördraget om Europeiska
            unionen, fördragen om upprättandet av Europeiska gemenskaperna
            och vissa akter som hör samman med dem samt de protokoll som har
            förtecknats i slutakten till fördraget.
          </note>
          <note>
            I förslaget ingick överlåtelse av beslutanderätt till
          </note>
          <note>
            Europeiska gemenskaperna vilket krävde att riksdagens beslut
            fattades med tre fjärdedels majoritet eller i den ordning som
            gällde för stiftande av grundlag.
          </note>
          <note>
            Av förslaget framgick att beslutet önskades bli antaget i ett
            enda beslut.
          </note>
          <note>
            För bifall härtill krävdes att minst tre fjärdedelar av de röstande
            förenade sig om beslutet.
          </note>
          <note>
            Beslut fattades genom omröstning med omedelbar rösträkning.
          </note>
          <note>
            Votering:
          </note>
          <note>
            249 för bifall
          </note>
          <note>
            51 för avslag
          </note>
          <note>
            4 avstod
          </note>
          <note>
            45 frånvarande
          </note>
          <note>
            Förste vice talmannen konstaterade att minst tre fjäderdelar
            av de röstande hade röstat ja och kammaren hade således bifallit
            utskottets förslag.
          </note>
          <note>
            Partivis fördelning av rösterna:
          </note>
          <note>
            För bifall: 114 s, 71 m, 2 v, 34 kd, 13 c, 13 fp,
          </note>
          <note>
            2 -
          </note>
          <note>
            För avslag: 1 s, 1 m, 32 v, 1 kd, 3 c, 13 mp
          </note>
          <note>
            Avstod: 2 s, 1 m, 1 kd
          </note>
          <note>
            Frånvarande: 14 s, 8 m, 9 v, 6 kd, 2 c, 3 fp, 3 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU11 Justitieombudsmännens ämbetsberättelse
          </note>
          <note>
            Kammaren biföll utskottets förslag.
          </note>
          <note>
            14 § (forts.) Hälsovård, sjukvård och social omsorg (forts. SoU1)
          </note>
          <note type="speaker">
            Anf. 180 CHATRINE PÅLSSON (kd):
          </note>
          <note>
            Herr talman! Jag vill inledningsvis, för att spara en del repliker,
            säga att Kristdemokraterna även i fortsättningen vill ha en solidariskt
            finansierad sjukvård. Det är faktiskt en av de saker som alla
            partier här i riksdagen är överens om.
          </note>
          <note>
            I den kristdemokratiska budgetmotionen under utgiftsområde 9
            har vi bl.a. krävt mer pengar till kommuner och landsting för
            sjukvård och omsorg. Det har vi faktiskt gjort i alla de budgetförslag
            som vi lagt fram under den socialdemokratiskt styrda regeringen
            utan att dessa har bifallits. I stället har företrädare för socialdemokrater
            och i viss mån vänsterpartister sagt att vi har svartmålat den
            svenska sjukvården.
          </note>
          <note>
            Herr talman! Nu i tisdags när Socialstyrelsens rapport kom tänkte
            jag: Jag undrar om det regerande partietska säga att Socialstyrelsen
            också svartmålar sjukvården. Det sammanfaller faktiskt med det
            som
          </note>
          <note>
            Kristdemokraterna har sagt under många år. Man slår fast att
            det behövs mer pengar. Man slår fast att psykiatrin fungerar dåligt.
            Frågan om samarbetet om psykreformen kommer Ester Lindstedt-Staaf
            att ta upp senare. Man slår fast att det är långa vårdköer osv.
            Det tycker jag är bra. Det är ingenting som jag har någon skadeglädje
            över att vi har fått rätt. I stället tycker jag att det är beklämmande
            att patienterna bekymrar sig för att inte få den vård de behöver.
            Det vårdunderskott som finns är oerhört stort samtidigt som politikerparollen
            är att budgetunderskottet stort.
          </note>
          <note>
            Men jag vågar säga, herr talman, att när vi drabbas av sjukdom
            i vår närmiljö är vi också mer intresserade av vårdunderskott
            än budgetunderskott.
          </note>
          <note>
            Vi har också i vår budgetmotion anslagit 25 miljoner kronor för
            forskning inom den palliativa vården.
          </note>
          <note>
            Vi är helt säkra på att detta är en nödvändig resurstilldelning
            för att man verkligen ska kunna utveckla den och ha den ambitionen
            att låta dem som tar farväl av livet få en värdig vård.
          </note>
          <note>
            Jag vill i dag ha utgångspunkten i patientens, i medborgarens,
            situation. Vi kan prata driftsformer, och det ska jag också göra,
            men det kan aldrig bli en huvudfråga för Kristdemokraterna - det
            viktiga är faktiskt den vård man får.
          </note>
          <note>
            Under senare år har sjukvården drabbats av något slags trend,
            dvs. att den som lagt ned flest vårdplatser och helst stängt ett
            helt sjukhus eller ett par avdelningar har blivit populär, för
            det är någonting som man säger är fint. Många gånger har inte
            verksamheterna räknat med att om man lägger ned en vårdenhet måste
            människorna få vård någon annanstans, för det är ju kommunicerande
            kärl. Det är därför, tror jag, som människorna har kommit i kläm
            så oerhört mycket. Ett sorgligt exempel på det är psykiatrin.
          </note>
          <note>
            Sedan vet vi också att bristen på antalet vårdplatser är en av
            flaskhalsarna vid de långa vårdköerna, som är så smärtsamma för
            så många människor i dag.
          </note>
          <note>
            Jag läste och hörde i medierna att antalet läkare i
          </note>
          <note>
            Norrbotten som hade sjukskrivit sig hade ökat med
          </note>
          <note>
            26 % de senaste åtta månaderna. Dessförinnan har vi hört att
            det är de sossestyrda landstingen som har hållit tillbaka så att
            man inte ska få sin operation genomförd på annat håll. Det kvinnliga
            landstingsrådet, som jag känner, heter Stålnacke, och jag tänkte:
          </note>
          <note>
            Ja, det kanske behövs att man har en stålnacke när man har så
            många bekymmer i sin omgivning.
          </note>
          <note>
            När det gäller bekymret med de långa vårdköerna tycker jag att
            vi som politiker måste erkänna att vi inte har lyckats med att
            ge den vård som människor vill ha. Det räcker inte med att konstatera
            att vi har misslyckats, vi måste faktiskt göra någonting åt det.
          </note>
          <note>
            Vi måste försöka att hitta lösningar så att vi kan ge människor
            vård när man behöver det. Då tror jag och
          </note>
          <note>
            Kristdemokraterna att andra driftsformer är en sådan väg att
            öka både kvaliteten och tillgängligheten. Jag känner absolut att
            detta är en viktig fråga och en framtidsfråga för alla.
          </note>
          <note>
            Alla bekymrar sig också över personalsituationen:
          </note>
          <note>
            Hur ska vi kunna klara oss i framtiden när vi behöver så mycket
            personal när vi vet att många av dem som vi har flyr vården? Det
            tycker jag också är en viktig fråga. Men en del i att hålla kvar
            arbete i sjukvården är faktiskt att man kan vara intresserad av
            att starta någonting, att ha ett entreprenörskap, att arbeta på
            ett visst sätt under andra förutsättningar. Det tycker jag att
            vi ska stimulera. Därför tycker Kristdemokraterna att entreprenörskap
            är en del i den utbildning som vi ska ge våra vårdarbetare för
            att man lättare ska kunna starta något eget.
          </note>
          <note>
            Jag kan inte låta bli att säga att vänsterflygeln - så har jag
            skrivit i mina stolpar - har det så lätt i de här debatterna att
            måla upp det farliga med en borgerlig politik. Jag har aldrig
            förstått vad som är farligt, men nu har jag lärt. Man säger att
            det bara är de rika som kan gå till den privata vården osv. trots
            att vi andra vid upprepade gånger har sagt att det inte är så,
            det kostar lika mycket eller lika lite att gå till en privat vårdgivare
            som att gå till landstinget. Högkostnadsskyddet täcker oavsett
            om man går till den ena eller den andra.
          </note>
          <note>
            Sedan har jag läst i ett TT-meddelande i dag att de två landsting
            som har de högsta kostnaderna för patienten är socialdemokratiska,
            väl påhejade av vänsterpartister och miljöpartister. Kalmar läns
            landsting där jag själv hör hemma har ett underskott på 300 miljoner
            kronor - alltså en uselt skött ekonomi. Och man har en av de högsta
            vårdavgifterna antagen på landstingsfullmäktige i november. Då
            måste jag kunna säga att det som är kostsammast för patienten
            är att bo i de landsting där det är ett socialdemokratiskt styre
            med understöd av vänsterpartister och miljöpartister. Jag håller
            faktiskt med Chris Heister om att det är handlingen som är det
            avgörande. Man kan inte i talarstolen tala om hur eländigt det
            är i Stockholm när man så att säga inte förmår få sina egna partikamrater
            ute i landstingen att prioritera.
          </note>
          <note>
            Jag tror att det är dags att vara ärlig. Jag har ingenting emot
            att vi kritiserar varandra och varandras
          </note>
          <note>
            "regeringsarbete" både på nationell nivå och i kommuner och landsting.
            Men det ska vara sakligt underbyggt. Därför gäller det nu att
            visa svart på vitt och inte gå in i någon fålla med några hotbilder.
          </note>
          <note>
            Patienterna är intresserade av tillgänglighet, bemötande och
            respekt. Hur bemöts patienterna? Hur bemöts personalen av politiker?
            Jag tror att vi måste restaurera ett förtroende mellan politiker
            och personal och skapa förtroendekontrakt mellan människor. Vi
            måste tänka nytt och se till att det vi har fungerar.
          </note>
          <note>
            Patienterna är också intresserade av högkostnadsskyddet. Högkostnadsskyddet
            har tenderat att splittras upp på olika nivåer. Svårt sjuka människor
            kan få betala stora pengar som de inte har råd med. Vi får rapporter
            om det. Människor hämtar inte ut sin mediciner på grund av det.
          </note>
          <note>
            Tandvården är ett annat jätteområde, som Lars
          </note>
          <note>
            Gustafsson ska ta upp. Det är en oerhört kostsam process. Det
            är bra att Chris Heister tog upp tandvårdens kostnader och den
            skenbild eller i varje fall den mörkare bild som regeringen har
            givit att det skulle kosta 7 000 kr för dem som är 65 år och över.
          </note>
          <note>
            Jag hörde för ett tag sedan att man hade gjort en rapport om
            att politiker skär ned resurserna men kräver att medarbetare,
            läkare och övrig personal ska sköta samma arbete men med mindre
            pengar. Om de inte klarar det utan det blir fel är det doktorns
            eller sjuksköterskans legitimation som dras in och som inte en
            enda politiker kan ersätta. Detta är en oerhört viktig fråga för
            framtiden.
          </note>
          <note>
            Avslutningsvis ska jag ta upp frågan om våra kära äldre, som
            också Socialstyrelsen tar upp i sin rapport.
          </note>
          <note>
            De behöver oerhört väl sjukvården. De orkar många gånger inte
            göra sin röst hörd. Rosita Runegrund, som är mycket påläst när
            det gäller anhörigvård, gav mig den här broschyren om samspråk.
            Det finns en mängd verksamheter och kommuner där man testar väsentligheter
            i vård och omsorg av äldre.
          </note>
          <note>
            Herr talman! Jag lovar att inte någon av oss kan värdera de anhörigas
            insatser i vården för mycket.
          </note>
          <note>
            Det gäller på alla områden. De gör en osjälvisk insats.
          </note>
          <note>
            Tyvärr har de många gånger inte ens blivit bekräftade för sin
            insats och än mindre fått några pengar för den.
          </note>
          <note>
            Man har känt: Det här klarar väl inte ni. Man har inte sett att
            anhöriga har en ny dimension att ge åt svårt sjuka människor och
            även i den åldriga skröplighet som vi säkerligen kommer att hamna
            i allihop.
          </note>
          <note>
            Det handlar om valfrihet. Kristdemokraterna vill ge de människor
            som vill välja frihet att välja. Men de som inte själva kan välja
            ska ha en värdighetsgaranti så att de kan känna trygghet i att
            få den vård och omsorg de behöver.
          </note>
          <note>
            Herr talman! Med detta står jag naturligtvis bakom alla de reservationer
            där kristdemokraterna finns med. Men för tids vinnande yrkar jag
            bifall bara till reservation 22.
          </note>
          <note type="speaker">
            Anf. 181 INGRID BURMAN (v) replik:
          </note>
          <note>
            Herr talman! Chatrine Pålsson undrar varför den s.k. vänsterflygeln
            hela tiden varnar för den borgerliga politiken. Det är kanske
            bl.a. för att kristdemokraternas politik innebär att man får en
            annan beräkningsgrund i sjukförsäkringen. Man ville höja taken
            i sjukförsäkringen. Sjukförsäkringen urholkas, och ovanpå detta
            göder det marknaden för privata försäkringar.
          </note>
          <note>
            Kristdemokraterna är kritiska till lönebildningen.
          </note>
          <note>
            Den har varit för hög. Samtidigt tror jag att Chatrine
          </note>
          <note>
            Pålsson delar min uppfattning att om vi ska kunna rekrytera personal
            till vård och omsorg behöver vi höja kvinnolönerna mycket mer
            än den lönebildning som kristdemokraterna redan är kritiska till
            och enligt kristdemokraternas motion vill lägga spärrar mot.
          </note>
          <note>
            Kristdemokraterna vill i princip skära ned gigantiska summor
            i arbetsmarknadspolitiken, om jag läser motionen rätt. Det är
            skrämmande. Om jag läser den rätt handlar det om 8 miljarder.
            Varför varnar vi för den politiken?, det undrar jag.
          </note>
          <note>
            När det sedan gäller driftsformer kan jag dela
          </note>
          <note>
            Chatrine Pålssons uppfattning att det viktiga är tillgängligheten,
            bemötandet och respekten för patienterna. Egentligen är driftsformen
            ganska ointressant.
          </note>
          <note>
            Vad som är viktigt för Vänsterpartiet är att vi behåller det
            i offentlig regi. Det är ointressant ur patientperspektiv om det
            är privat eller drivs på annat sätt. Vi tycker helt enkelt inte
            att skattepengar ska användas till vinstdrivande verksamhet. De
            ska gå till vård.
          </note>
          <note>
            Jag och mina andra medsystrar i 40-50-årsåldern ska ha en insyn
            och kunna planera för vård och omsorg i framtiden. Det ska finnas
            omsorg i Uppsala där jag bor och inte där en glad entreprenör
            vill lägga den. Den offentliga regin och driften utgör ett planeringsinstrument
            som jag tror att vi ska värna om. Det skapar också insyn, som
            jag också tror att vi ska värna om. Ur patientens perspektiv är
            det ointressant, precis som Chatrine Pålsson säger.
          </note>
          <note type="speaker">
            Anf. 182 CHATRINE PÅLSSON (kd) replik:
          </note>
          <note>
            Herr talman! Entreprenörer är så kloka att de inte söker sig
            till ett ställe där det inte finns något jobb.
          </note>
          <note>
            När det gäller arbetsmarknadspolitiken har Ingrid
          </note>
          <note>
            Burman läst fel eller enbart med vänsterögat. Vi vill ha människor
            i jobb och inte människor som går arbetslösa. Därför satsar vi
            på att underlätta för företagare.
          </note>
          <note>
            Jag förstår mig inte på Ingrid Burman och Vänsterpartiet när
            det gäller taken i sjukförsäkringen. Det är ju inte de människor
            som i dag har det sämst som blir hjälpta, utan det är de som redan
            tjänar ganska bra med pengar. Det är de som tjänar bra med pengar
            och har jobb - vi som har goda löner - som ska bära dem som har
            det svårt. Det står jag för. Jag har mycket lätt att stå för det.
          </note>
          <note>
            Det är likadant med två karensdagar. Jag vet att det drabbar
            många undersköterskor och sjuksköterskor som jobbar natt. Men
            de är även drabbade med en karensdag. Trots allt är det jag som
            är sällan sjuk som får bära delar av dem som är sjuka ofta eftersom
            vi har samma tak på tio karensdagar.
          </note>
          <note>
            Jag håller med om det som sades om sjuksköterskornas lönebildning.
            Det är en värderingsfråga. Men den ligger inte på mitt bord som
            ledamot av Sveriges riksdag. Den uppgiften ligger på de koalitioner
            som styr i landstingen. Ni som bestämmer ute i landstingen måste
            se till att vårdpersonalen får mer betalt.
          </note>
          <note>
            Ingrid Burman kanske vet hur mycket lön sjuksköterskorna har
            i Kalmar eller i Norrbotten där de har inflytande. Det är där
            frågan ligger och inte i Sveriges riksdag. Där håller vi med.
          </note>
          <note>
            Sedan till detta med vinstdrivande företag. Det stora problemet
            i svensk sjukvård är att nästan allt går med förlust. Det är inte
            en så lukrativ affär. För att kunna investera och utveckla måste
            man ha lite vinst i ett företag. Det är inte så svårt att förstå.
            För övrigt har vi kristdemokrater sagt att det är respektive huvudman
            som ska bestämma, nämligen landstingen.
          </note>
          <note>
            Det är fortfarande landstingen som är finansiärer.
          </note>
          <note type="speaker">
            Anf. 183 INGRID BURMAN (v) replik:
          </note>
          <note>
            Herr talman! Det går en skiljelinje mellan mig och
          </note>
          <note>
            Chatrine Pålsson. Jag vill inte skicka ut sjukvården på en marknad,
            utan jag vill att den ska vara en del av den generella välfärden.
            Jag ser den skillnaden, och man får enbart respektera den.
          </note>
          <note>
            Vänsterpartiet vill också ha människor i jobb. Vi har ställt
            oss bakom sysselsättningsmålet. Vi jobbar aktivt för det. Problemet
            är att de människor som temporärt finns utanför arbetsmarknaden
            behöver ha en rimlig a-kassa. Där vill ni höja egenavgifterna
            med
          </note>
          <note>
            33 %. Vi vill ha en arbetsmarknadspolitik som leder människor
            tillbaka till arbetsmarknaden. Där vill ni dra bort stora summor.
            Det är ett stort problem.
          </note>
          <note>
            Varken Chatrine Pålsson eller jag kan bestämma lönerna för sjuksköterskor
            eller omsorgspersonal. Det ska parterna göra. Men politikerna
            yttrar sig ibland om lönebildning. Jag kan konstatera att kristdemokraterna
            anser att den lönebildning som Sverige har haft de senaste åren
            har varit på en alldeles för hög nivå. De säger att den snedvrider
            konkurrensen och att man måste dämpa lönebildningen. I det perspektivet
            har Chatrine Pålsson ett inflytande.
          </note>
          <note>
            När det gäller personalen i sjukvården lär det inte räcka med
            de påslag som har skett de senaste åren om vi ska få bort de orättvisa
            kvinnolönerna. Där tycker jag att Chatrine Pålsson och hennes
            parti står inför ett dilemma.
          </note>
          <note>
            När det gäller sjukförsäkringarna är det väldigt enkelt. Kan
            inte de generella systemen erbjuda majoriteten av folket skydd
            kommer vi att göda de privata försäkringarna. Får man inte mer
            än kanske 60 % av lönen i sjukförsäkringen om man är metallarbetare
            eller lärare kommer det att uppstå ett privat försäkringssystem
            vid sidan av. Det vill vi avvärja.
          </note>
          <note type="speaker">
            Anf. 184 CHATRINE PÅLSSON (kd) replik:
          </note>
          <note>
            Herr talman! Det har varit ett monopol och ett socialdemokratiskt
            styre i landet i alla fall sedan 1994,
          </note>
          <note>
            Ingrid Burman. Det är nästan 150 000 människor som har tvingats
            ta andra försäkringar på grund av otrygghet. Det är ett problem
            som redan finns i detta socialistiskt styrda land.
          </note>
          <note>
            Jag har inte sagt att vi ska sälja ut sjukvården.
          </note>
          <note>
            Skillnaden mellan Ingrid Burman och kristdemokraterna är att
            vi ser till patientens behov och inte till organisationsformen.
            Det är den grundläggande skillnaden.
          </note>
          <note>
            Jag har många gånger i denna talarstol sagt att den första frågan
            man ställer när man blir sjuk och kommer till sjukvården inte
            är: Vem betalar din lön? Den första frågan är: Kan jag få hjälp
            för min sjukdom?
          </note>
          <note>
            Jag har inte hört någon äldre människa i hemtjänsten fråga varifrån
            personalens lön kommer. Det är mötet med människor och vården
            som är viktigast
          </note>
          <note>
            - inte organisationen. Men organisationen ska vara effektiv och
            kvalitetsinriktad.
          </note>
          <note>
            Jag måste fråga om Ingrid Burman tycker att tandläkarsituationen
            i landet är ett problem. Det problem vi har nu är att vi har för
            få tandläkare. Men vi har under många år haft privattandläkare
            som har varit kanonduktiga doktorer. Det har inte inneburit några
            problem.
          </note>
          <note>
            Jag tycker att vi ska bestämma oss för vem som ska vara i fokus
            när vi diskuterar - organisationen, landstinget, kommunen eller
            patienten. Jag vill företräda patienten och försöka tillfredsställa
            allmänhetens behov av trygghet. Det ska finnas hjälp om det skulle
            hända någonting.
          </note>
          <note type="speaker">
            Anf. 185 KENNETH JOHANSSON (c):
          </note>
          <note>
            Herr talman! Jag vill börja med att ställa mig bakom mitt särskilda
            yttrande i betänkandet och yrka bifall till reservationerna 3
            och 53. Jag står självfallet bakom övriga reservationer där Centerpartiet
            förekommer.
          </note>
          <note>
            Mina kolleger Gunnel Wallin och Viviann Gerdin kommer att ta
            upp folkhälso- och tandvårdsfrågor respektive handikappfrågor
            senare under debatten.
          </note>
          <note>
            Herr talman! Vårt land bokstavligen klyvs regionalt och socialt.
            Alla är förlorare. Det gäller inte minst på hälso- och sjukvårdens
            och omsorgens områden. Vi tappar service ute i landet, medan storstaden
            har svårt att klara den. Vi ställer olyckliga människor i vårdköer.
            Vi långtidssjukskriver i stället för att rehabilitera, så att
            människor kan komma tillbaks till arbetsgemenskapen. 100 000-tals
            barn finns i familjer med långvarigt socialbidragsberoende. Hemlösheten
            är fortsatt alldeles för hög.
          </note>
          <note>
            De sociala och geografiska hälsoklyftorna är tydliga. Hälsan
            är ojämlikt fördelad.
          </note>
          <note>
            För att vi ska kunna överbrygga klyftorna krävs det en uthållig
            tillväxt och en politik som ger möjligheter för fler att försörja
            sig själva och som ger fler företag som ger tillväxt. Människor
            och regioner ska få makt och möjligheter att vara självbestämmande.
          </note>
          <note>
            Det är nödvändigt med åtgärder om vi ska klara service, vård
            och omsorg som ger trygghet, livskvalitet och livskraft i hela
            landet.
          </note>
          <note>
            Vårdköerna måste reduceras kraftigt.
          </note>
          <note>
            Arbetslösa och sjukskrivna ska tillbaks i jobb eller börja studera.
          </note>
          <note>
            Vi vill medverka till goda uppväxtmiljöer för våra barn och ungdomar.
            Det ska vara mycket värme och kärlek, och det ska vara fritt från
            droger. Familjen är grunden. Föräldraskapet måste stöttas bättre.
          </note>
          <note>
            Alla måste ha rätt till en bostad - även de kvinnor som jag träffade
            för någon vecka sedan på Stadsmissionen här i Stockholm.
          </note>
          <note>
            Vård- och omsorgsverksamheten måste prioriteras. Den ska vara
            av hög kvalitet, och man ska ha nära till den.
          </note>
          <note>
            Decentralisering och småskaliga lösningar åstadkommer helheter
            och sammanhang. Storskalighet, sektorisering och centralstyre
            förvärrar klyftorna.
          </note>
          <note>
            Inriktningen på vår hälsopolitik är att vi ska överbrygga klyftorna.
            Vi vill ge förutsättningar för ett hälsosammare samhälle, där
            folkhälsoaspekter genomsyrar alla beslut. Det ska vara ett samhälle
            där man lever - inte bara överlever. Slutsatsen är att det behövs
            mer av Centerpartiets decentraliseringspolitik.
          </note>
          <note>
            Herr talman! Centerpartiet har medverkat till - det är bäst att
            upprepa, eftersom vi glömmer så lätt - att via vård- eller centermiljarderna
            ge de mest utsatta områdena inom hälso- och sjukvården en chans
            att lyftas fram och få förutsättningar för vidare utveckling.
            Det gäller primärvården - basen i svensk hälsooch sjukvård - som
            måste förstärkas och ges förutsättningar att ta sitt helhetsansvar.
            Det gäller stödet till barn, ungdomar och vuxna med psykiska problem
            och psykiskt funktionshindrade.
          </note>
          <note>
            Fungerande vårdkedjor inom äldrevården måste säkras. Likaså måste
            läkarmedverkan säkras. Även kommunernas stöd till anhöriga måste
            förstärkas. Vi måste också stimulera mångfald i form av alternativa
            livsformer.
          </note>
          <note>
            Centerpartiet medverkar således till att mer resurser tillförs
            vården och omsorgen - sammanlagt 8
          </note>
          <note>
            miljarder åren 2002-2004. Nu gäller det att landsting och kommuner,
            oavsett vem som är i majoritet, gör något riktigt bra av detta.
          </note>
          <note>
            Vi stärker från Centerpartiets sida även landstingens och kommunernas
            ekonomiska resurser genom att vår politik ger en förbättrad skattebas.
          </note>
          <note>
            Nu räcker det självfallet inte att bara tillföra nya resurser.
            Det krävs också åtgärder för att bl.a. klara personalförsörjningen.
            Det krävs ett tillåtande klimat för nytänkande och att strukturella
            grepp tas. Vi måste uppvärdera vård- och omsorgsyrkena. Vi behöver
            en tydlig strategi för hur den framtida personalförsörjningen
            ska klaras. Här har såväl staten, landstingen och kommunerna som
            de fackliga organisationerna ett stort ansvar. Vi måste vara rädda
            om befintlig personal, och vi måste skapa en positivare attityd
            för att kunna intressera och nyrekrytera. En mångfald av vårdgivare,
            som gör att personalen har fler arbetsgivare att välja mellan,
            vore ett steg i rätt riktning. Jag tror också på nödvändigheten
            i att bryta ned hierarkier, korta beslutsvägar och stimulera arbetsrotation.
          </note>
          <note>
            Dimensionering av och innehåll i vårdutbildningarna behöver nog
            också ses över.
          </note>
          <note>
            Ett exempel på ett mycket viktigt strukturellt grepp är att använda
            sjukförsäkringen effektivt för offensiva och aktiva åtgärder.
            Frågan debatterades flitigt här i kammaren i går. Jag tycker att
            Folkpartiets
          </note>
          <note>
            Bo Könberg tillsammans med min centerkollega
          </note>
          <note>
            Birgitta Carlsson belyste frågan på ett bra sätt. Den rör i högsta
            grad även den här debatten. Sjukförsäkringen kostar ca 45 miljarder
            och förtidspensionerna lika mycket. Samhället betalar ut ofantliga
            summor i passiva ersättningar. Än värre är att människor inte
            får hjälp utan tvingas dras med ohälsa, passiviseras och ställas
            utanför arbetsgemenskapen. Det är ett helsjukt system. Behovet
            av strukturella åtgärder är tydligare än någonsin.
          </note>
          <note>
            Förra hösten fick vi en överenskommelse i samband med handlingsplanen
            för hälso- och sjukvård.
          </note>
          <note>
            Den utlovade och överenskomna propositionen om en lokalt baserad
            finansiell samordning för hela riket lyser med sin frånvaro. Finsam,
            Socsam, Frisam - låt oss stimulera lokala lösningar! Vad blev
            det! Det blev snarare "Pinsam". Det sades att det skulle vara
            riksdagsbehandling före jul, ett nytt regelverk och utökade möjligheter
            från den 1 januari 2002 - det är om några veckor - och friare
            användning av sjukförsäkringen för att man skulle korta köer och
            satsa på rehabilitering. Intentionerna i överenskommelsen var
            att det skulle vara uppemot 10 % fri användning av sjukförsäkringen.
            Så såg uppgörelsen ut. Det blev inget. Det blev möjligen nya uppdrag.
            Möjligen ska man kunna presentera något förslag om ett år.
          </note>
          <note>
            Vi vet att positiva utvärderingar av samordningsförsöken och
            de stora problemen med sjukskrivningarna inte räcker. Överenskommelser
            är inget som regeringen anser sig behöva bry sig om. Jag tycker
            att det är dåligt. Miljöpartiets helomvändning imponerar inte
            heller. Alla de som blir kvar i vårdköerna och de som inte får
            sin rehabilitering är de stora förlorarna.
          </note>
          <note>
            Ett annat exempel på strukturellt grepp är att släppa in i stället
            för att förhindra och försvåra för alla dem som på ett seriöst
            sätt vill vara med och förbättra vården. I dag är det ytterst
            få som förnekar att fler aktörer inom vården och omsorgen bidrar
            med kunnande, idéer och engagemang som kommer många patienter
            till godo. Helt klart är att patienterna i framtiden kommer att
            veta mer och kräva mer delaktighet och inflytande över sin egen
            behandling. Valfrihet och mångfald är viktiga medel och nödvändiga
            inslag för att möta dessa berättigade krav.
          </note>
          <note>
            Andelen privata vårdgivare inom den offentligt finansierade hälso-
            och sjukvården är relativt liten.
          </note>
          <note>
            Den har dock ökat något under senare år. Jag tycker att det är
            hög tid att slopa grovt tillyxade stopplagar som inskränker den
            kommunala självstyrelsen. Vi bör i stället ta till vara kraften
            hos alla dem som vill vara med och förbättra vården. Öka mångfalden
            - kooperativa och privata non-profit-alternativ! Ställ krav på
            rätt pris och framför allt rätt kvalitet! Det är viktigt.
          </note>
          <note>
            Centerpartiet vill släppa fram entreprenörskapet bättre, även
            inom vården och omsorgen.
          </note>
          <note>
            Herr talman! I vår partimotion En mer hälsoinriktad hälso- och
            sjukvård lyfter vi fram många angelägna områden, som bemötandefrågor
            och en förbättrad tillgänglighet med införande av en nationell
            vård- och hjälpmedelsgaranti. För vård- och hjälpmedelsgarantin
            har vi i vårt budgetalternativ avsatt 500
          </note>
          <note>
            miljoner kronor för att underlätta införandet. Vi lyfter också
            fram frågor om ny teknik och forskning. För ett utbyggt hälsonät
            avsätter vi pengar i vår skuggbudget.
          </note>
          <note>
            Läkemedelsfrågorna tar vi upp samt den framtida personalförsörjningen.
            Vi anser att alla patienter ska ha rätt till en andra bedömning.
            Patienten i centrum är bättre än i väntrum.
          </note>
          <note>
            Vi står inför ett flertal viktiga ställningstaganden.
          </note>
          <note>
            Det rör sig om frågor av etisk karaktär men även om mer konkreta
            frågor som kräver omedelbara ställningstaganden. Läkemedelsfrågorna
            är ett sådant exempel. Läkemedel är ju en viktig del i behandlingen.
            Kostnadsansvar är på väg över till landstingen.
          </note>
          <note>
            Det händer mycket på området. Jag ska inte föregå den proposition
            som vi väntar på, men det är viktigt med en effektiv hantering
            av läkemedel. Enligt uppgifter från professionen går det att göra
            mycket på det området. Det är nödvändigt med utbildning, information,
            en decentraliserad budget och möjligheter att följa upp budgeten.
            Läkemedelskommittéernas arbete är centralt. Det finns flera intressanta
            exempel på besparingar som görs. I Helsingborg t.ex. gav apotekare
            placerade på akuten en årsbesparing på 30 miljoner kronor. Centerpartiet
            förordar också att Apoteket AB:s monopol bör avvecklas.
          </note>
          <note>
            Herr talman! Centerpartiet avdelar 50 miljoner kronor extra till
            bilstödet, vilket kommer upp senare.
          </note>
          <note>
            Till sist vill jag återigen plädera för en subventionerad hemservice.
            Vi avdelar 125 miljoner kronor för ändamålet, vilket avser ett
            genomförande vid halvårsskiftet. Förslaget är att man ska komplettera
            den kommunala hemtjänsten och ge människorna bättre möjligheter
            att bo kvar i hemmet. Erfarenheterna från bl.a. Kommunals verksamhet
            i Örebro är ett exempel med positiva erfarenheter. I första vändan
            var t.o.m.
          </note>
          <note>
            socialministern intresserad och uttalade sig positivt för verksamheten,
            åtminstone i tidningen Kommunalarbetaren. Men när det blev dags
            att bevisa om man var beredd att stödja och bejaka verksamheten
            ändrades inställningen tyvärr mycket snabbt. Det beklagar jag,
            herr talman.
          </note>
          <note type="speaker">
            Anf. 186 KERSTIN HEINEMANN (fp):
          </note>
          <note>
            Herr talman! Eftersom riksdagens majoritet, genom riksdagsbeslut
            den 21 november, har beslutat om ramar för de olika utgiftsområdena
            och då valt en annan inriktning av politiken än Folkpartiet liberalerna
            kommer vi inte att delta i det nu aktuella beslutet om anslagsfördelning
            inom utgiftsområde 9.
          </note>
          <note>
            Folkpartiet liberalerna har i parti- och kommittémotioner förordat
            en annan inriktning än riksdagens majoritet. Jag tänker därför
            nu redogöra för delar av vårt alternativ. Bo Könberg kommer att
            gå in närmare på sjukvården och Harald Nordlund på handikappolitiken
            senare under den här debatten.
          </note>
          <note>
            Folkpartiet liberalerna anser att sjukvården ska ges efter behov
            och vara gemensamt finansierad, dvs.
          </note>
          <note>
            via skatter. Patienternas viktiga val gäller val av vårdgivare
            och behandlingar - inte finansieringsformen. En behovsbaserad
            sjukvård är den enda modell som lever upp till en jämlik behandling
            av patienterna.
          </note>
          <note>
            Från en del håll har det föreslagits att man också ska införa
            valfrihet när det gäller olika finansiärer av sjukvård. För det
            har olika modeller figurerat i debatten. Den vanligaste är någon
            typ av obligatorisk sjukvårdsförsäkring med konkurrens mellan
            försäkringsbolagen men under statlig kontroll. Vi tror inte på
            den lösningen. Vi menar att en sammanhållen finansiering av sjukvården
            är bäst av flera skäl.
          </note>
          <note>
            Främst är det oacceptabelt att tänka sig att patienter skulle
            få olika bra vård beroende på att de har valt olika försäkringsnivåer
            - varken allmänhet eller vårdpersonal skulle acceptera att patienter
            skulle nekas vissa behandlingar bara för att de valt en billig
            försäkring. Det går därför inte att ha olika innehåll i olika
            sjukvårdsförsäkringar, till skillnad från de valfria olikheterna
            i självriskerna m.m. som är naturliga i sakförsäkringar.
          </note>
          <note>
            En annan viktig invändning är att erfarenheten från försäkringsbaserad
            sjukvård är att den aktivt inskränker patientens valfrihet. Dels
            hänvisar försäkringsbolagen normalt patienterna till ett fåtal
            vårdgivare som försäkringsbolaget har avtal med, dels använder
            försäkringsbolagen en rad metoder att slippa de kostsamma patienterna.
            I en normal näringsverksamhet försöker företagen slå vakt om sina
            trogna kunder och bygga ut sin kundkrets. För en sjukvårdsförsäkrare
            gäller det motsatta: Stamkunderna, de ständigt återkommande och
            dyra patienterna, är ett direkt hot mot försäkringsbolagens ekonomi.
          </note>
          <note>
            Folkpartiet liberalerna anser att en nationell vårdgaranti omfattande
            alla diagnoser och behandlingar ska införas. Om patienten inte
            kan få en behandling inom tre månader ska denne på det egna landstingets
            bekostnad kunna söka en annan vårdgivare, privat eller offentlig.
          </note>
          <note>
            Jag vill också tillägga att om vi ska kunna lösa de problem som
            finns inom primärvården krävs det fler privata vårdgivare. En
            återinförd etableringsfrihet för privata allmänläkare ökar valfriheten.
          </note>
          <note>
            Herr talman! Tandvården, eller rättare sagt bristen på tandvård,
            har blivit ett stort problem. Det sammanhänger i första hand med
            att det har blivit allt dyrare att få sina tänder åtgärdade. Socialdemokraterna
            har helt enkelt misslyckats med sin tandvårdspolitik. Man kan
            dra en parallell mellan regeringens åtgärder och de provisoriska
            fyllningar som tandläkarna gör ibland - man lappar och lagar lite
            tillfälligt och hoppas att det döljer det mesta av det som är
            trasigt.
          </note>
          <note>
            Det har varit extra stöd till yngre människor och stöd till äldre
            som behöver tandproteser, och detta när man vet att det finns
            många människor i åldrarna däremellan som har stora behov av reparationer
            av gamla fyllningar som det orsakar stora kostnader att åtgärda.
          </note>
          <note>
            Att dåligt fungerande tänder kan skada hälsan är ju inte heller
            någon nyhet. Vad som behövs är ett rejält högkostnadsskydd och
            en översyn av hela tandvården i syfte att få en rättvisare tandvård.
          </note>
          <note>
            Det behövs också en satsning på förebyggande åtgärder för att
            förhindra ökade tandvårdskostnader i framtiden. I den budget som
            vi nu diskuterar föreslås tandvården få 200 miljoner kronor mer
            än i år och samma summa för 2003. De här pengarna är naturligtvis
            ett välkommet tillskott, men de räcker inte ens för att tillgodose
            det tandvårdsbehov de äldre har.
          </note>
          <note>
            Konsekvenserna av denna otillräckliga satsning på tandvården
            blir för de äldre sämre tandstatus, sämre näringsintag och därmed
            sämre hälsotillstånd, vilket drabbar den enskilde men också landstingen
            och kommunerna i form av ökat vårdbehov.
          </note>
          <note>
            Vi i Folkpartiet liberalerna är beredda att satsa mer på tandvården,
            och vi gör det genom att anslå
          </note>
          <note>
            300 miljoner mer än regeringen för 2002 och 400
          </note>
          <note>
            miljoner mer 2003. Vi anser dessutom att en plan behöver tas
            fram om hur tandvården successivt ska kunna inlemmas under sjukförsäkringen
            och garantier lämnas för att ingen ska behöva avstå från tandvård
            av ekonomiska skäl.
          </note>
          <note>
            Herr talman! I regeringens nationella handlingsplan för äldreomsorgen
            avsattes speciella stimulansbidrag för att genomföra prioriterade
            insatser inom äldreomsorgen under åren 1999 till 2001. Nu vill
            regeringen avveckla dessa stimulansbidrag. Meningen med stimulansmedlen
            var att utveckla insatser till anhöriga som vårdar och att åstadkomma
            en varaktig kvalitetshöjning i det stöd kommunerna erbjuder anhöriga.
          </note>
          <note>
            På flera sätt har stimulansbidragen inneburit en förbättring
            av villkoren för många närståendevårdare.
          </note>
          <note>
            Antalet anhörigkonsulenter i kommunerna har ökat.
          </note>
          <note>
            Träffpunkterna för närståendevårdarna har blivit fler.
          </note>
          <note>
            Möjligheterna till avlösning i hemmet har blivit fler.
          </note>
          <note>
            Den ekonomiska ersättningen till anhörigvårdarna har ökat, och
            likaså har utbildningsinsatserna ökat. Detta är mycket bra. Men
            behovet av stöd till de närstående är stort, och arbetet med att
            bygga upp olika former av stöd har egentligen bara börjat. För
            att detta ska kunna fortsätta att utvecklas och bli permanent
            anser vi att stimulanspengarna ska utgå i ytterligare två år,
            och vi har avsatt medel för detta i vårt budgetalternativ.
          </note>
          <note>
            För dem som så önskar är möjligheten att få vårdas i sitt eget
            hem oerhört värdefull. Men det kan bara klaras med ett ordentligt
            stöd både från kommunen och från landstingen. Ett stöd som gör
            detta värdefulla arbete möjligt innebär i praktiken ingen extra
            kostnad för kommunen eller landstingen, snarare tvärtom: Det innebär,
            förutom de stora mänskliga vinsterna, också en icke föraktlig
            samhällsekonomisk vinst.
          </note>
          <note>
            Herr talman! Vi väntar på en proposition om läkemedel. Från Folkpartiet
            liberalerna har vi under flera år motionerat om olika åtgärder
            för att komma till rätta med de alltmer stigande kostnaderna för
            läkemedel. Vissa åtgärder har vidtagits, t.ex. landstingets övertagande
            av kostnaderna för läkemedel även i öppenvård och inrättandet
            av läkemedelskommittéer. För oss är det viktigt att kostnaderna
            hålls nere, naturligtvis i första hand för patienterna så att
            de har råd att hämta sina läkemedel. I måndags kom en rapport
            från Reumatikerförbundet som visar att reumatikernas extrakostnader
            på grund av sjukdomen även leder till att de inte alltid har råd
            att hämta ut sina mediciner. Det är naturligtvis helt tokigt att
            kroniskt sjuka människor inte ska ha råd att hämta ut för dem
            viktiga läkemedel.
          </note>
          <note>
            Vi har i motioner tagit upp flera olika åtgärder under årens
            lopp. En del återfinns också, har vi kunnat se, i den lagrådsremiss
            som har lagts fram. Det finns åtgärder som kan vidtas ganska snabbt
            och som gör att läkemedelsnotan kan sänkas. Med utgångspunkt i
            detta har vi ansett att om våra förslag genomförs skulle anslaget
            för läkemedel kunna minskas med 500 miljoner kronor för nästa
            år. När väl läkemedelspropositionen läggs fram kommer vi naturligtvis
            att återigen föra fram våra förslag. Det är viktigt att vi även
            i framtiden ska kunna tillhandahålla nya verksamma läkemedel för
            sjuka människor. Därför måste vi också hålla kostnaderna under
            kontroll.
          </note>
          <note>
            Herr talman! Alkohol- och narkotikakonsumtionen ökar i Sverige,
            inte minst bland ungdomar. Det behövs ett brett åtgärdsprogram
            för att komma till rätta med problemen. Ett sätt av många som
            måste till är att intensifiera droginformationen. Den kan verka
            förebyggande om den utförs på rätt sätt. Därför är det oroväckande
            att alltfler barn och ungdomar inte längre får någon information.
            CAN:s drogvaneundersökning bland elever i årskurs 6 visar att
            fyra av tio inte får någon undervisning alls och att en fjärdedel
            får väldigt lite information. Det här är oroväckande med tanke
            på att barn i den här åldersgruppen är mottagliga för hälsoupplysning,
            samtidigt som de är på väg in i en känslig ålder då de dels är
            svårare att nå, dels utsätts för många drogrelaterade risker.
            Den här utvecklingen måste vändas.
          </note>
          <note>
            Folkpartiet liberalerna anser att samtliga elever i mellanstadiet
            måste få droginformation. Den måste framföras i delvis nya former
            för att öka mottagligheten hos eleverna för information. Vi har
            i vårt budgetalternativ anslagit 20 miljoner kronor extra för
            en intensifierad informationskampanj kring droger bland ungdomar.
          </note>
          <note>
            Herr talman! I dag har Apoteket AB monopol på sin verksamhet.
            Folkpartiet liberalerna vill bryta upp det monopolet. På så sätt
            kan mindre, privata apotek bedriva verksamhet i konkurrens med
            andra privata apotek. Avknoppning av verksamheten bör skyndsamt
            komma till stånd. Däremot bör apoteksmonopolet inte ersättas av
            ett privat monopol genom en utförsäljning. Det är viktigt att
            apoteken, även när de blir privata, kan ge samma service som i
            dag med rådgivning och olika typer av upplysningskampanjer.
          </note>
          <note>
            Apoteken har enligt vår uppfattning en stor uppgift när det gäller
            prevention och egenvård, och så måste det fortsätta även om monopolet
            bryts.
          </note>
          <note>
            Herr talman! Jag vill hänvisa till mitt särskilda yttrande när
            det gäller budgetpunkterna. När det gäller övriga ärenden yrkar
            jag bifall till reservationerna
          </note>
          <note>
            4 och 53.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 18.00 på förslag av förste vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            14 § (forts.) Hälsovård, sjukvård och social omsorg (forts. SoU1)
          </note>
          <note type="speaker">
            Anf. 187 HELENA HILLAR ROSEN-QVIST (mp):
          </note>
          <note>
            Fru talman! Den övergripande budgeten talade
          </note>
          <note>
            Ingrid Burman en hel del om. Där är jag och Miljöpartiet överens
            med utskottsmajoriteten, eftersom det i mycket är en samarbetsfråga.
          </note>
          <note>
            Det vi inte är riktigt överens om är en sak som vi har skrivit
            en motion om. Det är ett utgiftstak för befintliga högkostnadsskydd.
            Man kan säga att vi vill ha ett tak över taken.
          </note>
          <note>
            I Funktionshinder och välfärd, som är en utredning, SOU 2001:56,
            konstateras att personer med funktionshinder vid slutet av 1990-talet
            erfar betydligt mer ofärd än resten av befolkningen. Deras situation
            har ej synbart förbättrats sedan dess. Det är ett ständigt återkommande
            problem att ett funktionshinder innebär ökade levnadsomkostnader.
            Nivån skiljer sig mellan olika kommuner i landet, men sammantaget
            är avgifterna som den enskilde kan drabbas av höga.
          </note>
          <note>
            Vi har gjort en uppräkning av de viktigaste avgiftsområdena som
            vi vill räkna in under det här taket. Det är hemtjänst, kostnader
            för särskilt boende, färdtjänst, ledsagning, hjälpmedel, utprovning
            av hjälpmedel, läkemedel, läkarbesök, tandvård, rehabilitering
            och övrig sjukvårdande behandling.
          </note>
          <note>
            En stor del av medborgarna klarar sig helt från den här sortens
            kostnader. Andra kommer undan med kostnader som inte når något
            högkostnadstak eller kanske når taket på en eller två kostnadsområden;
            det är förmodligen den största gruppen. Slutligen har vi gruppen
            funktionshindrade, där de finns som har mycket stora problem och
            behov. De drabbas hårt av alla avgifter. De kan om det vill sig
            illa bli tvungna att betala maximalt på de flesta områden. De
            som drabbas hårdast lever också många gånger på en blygsam pension.
          </note>
          <note>
            Vi anser att det är en fråga om solidaritet att fördela den här
            sortens kostnader, så att de med de största behoven och de lägsta
            inkomsterna får sina kostnader märkbart reducerade. Därför vill
            vi se en utredning om möjligheten att införa ett stort utgiftstak
            som täcker de befintliga högkostnadsskydden.
          </note>
          <note>
            Vi är väl medvetna om att det är olika huvudmän som ansvarar
            för de olika kostnadsområdena. Även den frågan bör lösas inom
            ramen för den utredning vi föreslår. Utredningen bör även komma
            med förslag till en lämplig nivå på det föreslagna kostnadstaket.
          </note>
          <note>
            Det var vad vi föreslog i vår motion. Nu vet vi också att regeringen
            har tillsatt en särskild utredare som ska vara färdig med detta
            i januari 2003 och alltså har ett drygt år på sig. Det jag anfört
            vill vi skicka med, för det tycker vi är viktigt.
          </note>
          <note>
            Det som jag mest kommer att uppehålla mig vid i det här betänkandet
            är faktiskt frågan om amalgam i allmänhet och hos barn i synnerhet.
          </note>
          <note>
            Miljöpartiet har en motion som handlar om amalgam och kvicksilver.
            Amalgam är den dominerande källan till utsläpp av kvicksilver.
            Via kremering och via avloppet hamnar kvicksilver i såväl luft
            som vatten. Dessutom är amalgam ett hälsoproblem. Enligt uppgifter
            från Socialstyrelsen användes 975 kilo kvicksilver i amalgam år
            1999. Detta bör jämföras med användningen av kvicksilver inom
            belysningsområdet, som är det näst största området, vilken ligger
            på 150 kilo.
          </note>
          <note>
            Uppskattningsvis har fem miljoner svenskar amalgamfyllningar.
            Kvicksilveromsättningen har ökat kraftigt under de senaste åren
            i Sverige, trots att vi är väl medvetna om konsekvenserna.
          </note>
          <note>
            Regeringen har vid ett flertal tillfällen aviserat ett framtida
            amalgamförbud, men varje gång har man ansett sig tvungen att backa.
            Tyvärr börjar listan på löften bli pinsamt lång. Jag ska ge några
            exempel:
          </note>
          <note>
            I en proposition från 1993/94, Riktlinjer för en fortsatt kretsloppsanpassning
            av samhället, anges att användningen av amalgam inom barn- och
            ungdomstandvården bör avvecklas fr.o.m. den 1 juli 1995.
          </note>
          <note>
            Vidare anges att amalgam inom vuxentandvården bör upphöra så
            snart som möjligt, dock senast till år 1997.
          </note>
          <note>
            Regeringens ställningstaganden delades av riksdagen.
          </note>
          <note>
            I miljömålspropositionen lite senare, 1997/98, anges som regeringens
            bedömning att användningen av kvicksilver bör upphöra till år
            2000.
          </note>
          <note>
            I samband med budgetpropositionen för år 1999
          </note>
          <note>
            aviserade regeringen att den avser att driva frågan om amalgamförbud
            efter en ändring i EU:s medicintekniska direktiv, för att träda
            i kraft senast år 2001.
          </note>
          <note>
            EU sätter käppar i hjulet. Regeringen menar att ändringen av
            det medicintekniska direktivet fick en utformning som troligen
            inte möjliggör ett amalgamförbud. Dessutom har EU på senare tid
            ingått avtal med andra länder om medicintekniska produkter.
          </note>
          <note>
            Konsekvenserna av dessa nya avtal för möjligheten att förbjuda
            amalgam är inte utredda. Miljöpartiet anser att vi inte kan vänta
            och spekulera om möjligheterna längre. Vi måste våga utmana EU-systemet
            redan nu. Endast då kan vi få ett korrekt svar på om möjligheten
            till förbud finns eller inte. Genom att anmäla ett nationellt
            förbud kan Sverige också driva på om ett EU-förbud mot amalgam.
          </note>
          <note>
            Riksdagen beslutade i juni 1998 att avskaffa subventionerna föra
            amalgamfyllningar. Det var en viktig signal från den politiska
            nivån, att det är dags att upphöra att sätta in kvicksilverhaltiga
            material i människokroppen. Oavsett om amalgamanvändningen fasas
            ut så kommer människor inom överskådlig tid att vara amalgambärare.
            I dagsläget räknar man med att det förvaras ca 60 ton rent kvicksilver
            i den svenska befolkningens munnar, kvicksilver som på olika sätt
            förgiftar vår livsmiljö. Vi kräver alltså att amalgam ska avvecklas
            av både miljö- och hälsoskäl. Vi kommer att återkomma med ett
            sådant krav ända tills ett amalgamförbud är infört.
          </note>
          <note>
            Det rapporterades att amalgam sätts in i tänderna på barn som
            kan vara svåra att behandla med argumentet att det går fortare
            och håller längre. Det är många barn i en del landsting som har
            fått sina tänder lagade med amalgam. För andra barn finns däremot
            en överenskommelse mellan Socialdepartementet och
          </note>
          <note>
            Landstingsförbundet, där tandvårdshuvudmännen åtagit sig att
            upphöra med användningen av amalgam inom barn- och ungdomstandvården.
            Men Landstingsförbundet har drivit igenom ett undantag för barn
            som kan vara svåra att behandla.
          </note>
          <note>
            Det är orimligt att dessa barn ska utsättas för risken med amalgamfyllningar.
            Att det går fortare och håller längre borde inte vara ett rimligt
            argument för dessa barn när det inte anses rimligt för andra barn.
          </note>
          <note>
            Risken för biverkningar är naturligtvis lika stor. Anledningen
            till att barn ska skyddas från amalgam är att de inte kan värja
            sig och protestera. Det finns alternativa lagningsmaterial. Tillämpningen
            skiljer sig åt mellan olika län och regioner. Vissa har ett generellt
            förbud som gäller alla barn. Danmark t.ex.
          </note>
          <note>
            kommer att införa ett förbud mot amalgam i barntandvården från
            nästa år. Miljöpartiet anser att Socialdepartementet omedelbart
            måste inleda en diskussion med Landstingsförbundet i syfte att
            få igenom ett generellt förbud mot att använda amalgam även på
            barn som kan vara svårbehandlade.
          </note>
          <note>
            Biverkningsregistreringen för dentalmaterial har hittills inte
            fungerat. Nu flyttas ansvaret till Läkemedelsverket, men biverkningar
            ska anmälas till respektive tillverkare av dentalmaterial. Läkemedelsverket
            får bara en kopia. Detta system kommer inte att ge den information
            som behövs för att följa utvecklingen av biverkningar. Varken
            patienter eller läkare känner till vem som tillverkat de olika
            materialen, och när det gäller material som patienten haft i munnen
            en tid kanske inget företag finns att anmäla biverkningarna till.
          </note>
          <note>
            Ingen instans har uppdraget att följa utvecklingen av den vetenskapliga
            litteraturen om hälsoeffekter av dentalmaterial. Möjligheterna
            att ge Metallbiologiskt centrum resurser för att bygga upp en
            databas med vetenskapliga publikationer om hälsoeffekter av olika
            dentalmaterial bör ses över.
          </note>
          <note>
            Sedan till vårdmöjligheterna. Enligt redan fattade beslut i riksdagen
            har patienter med sjukdomar orsakade av amalgam rätt till tandvård,
            t.ex. amalgamsanering, med full ersättning. Mycket tyder på att
            denna rättighet inte har omsatts i praktiska möjligheter för dessa
            patienter. En av orsakerna kan vara att tandvård och sjukdomsdiagnoser
            faller inom två olika grupper inom sjukvården, tandläkare respektive
            läkare.
          </note>
          <note>
            Det finns alltså risk för att tandläkare inte anser sig ha kompetens
            på diagnossidan på grund av sin specialisering och att läkare
            inte uppmärksammar effekter av dentalmaterial på grund av att
            de traditionellt inte har fokusering på dessa orsaker. Detta kan
            vara svårt att komma till rätta med, men svårigheten får naturligtvis
            inte tas som skäl för att en relativt stor grupp patienter inte
            får den vård som de behöver.
          </note>
          <note>
            Tusentals människor får i dag ingen hjälp. Endast ca
          </note>
          <note>
            200 personer har fått hjälp med fullständig amalgamsanering under
            1999.
          </note>
          <note>
            Miljöpartiet föreslår att frågan om i vilken utsträckning vård
            av amalgamskadade verkställs, vilka eventuella hinder som föreligger
            som försvårar tillgången till behandling och hur dessa i så fall
            ska överbryggas utreds i särskild ordning och med skyndsamhet
            med tanke på det lidande som orsakas hos drabbade patientgrupper.
          </note>
          <note>
            I Miljöpartiets partimotion Ett samhälle för barnen kan man läsa
            i avsnittet Barns miljö och hälsa att
          </note>
          <note>
            Sverige har uppnått och passerat de mål avseende tandhälsa som
            Världshälsoorganisationen har satt upp. Allt kan verka vara frid
            och fröjd. Alla barn och ungdomar har rätt till gratis tandvård
            t.o.m. det år som de fyller 19 år.
          </note>
          <note>
            Svenska barns tänder blir allt bättre. Tandhälsan har förbättrats
            för såväl 3-åringar och 6-åringar som för 12-årngar och 19-åringar.
            Men det finns stora geografiska skillnader i förekomsten av karies.
            Sämst tänder har i allmänhet barn i storstäderna. Med anledning
            av detta bör en utredning se över de bakgrundsfaktorer som kan
            finnas till de regionala skillnaderna i barns tandhälsa.
          </note>
          <note>
            I och med att barns tandhälsa inte behandlas i den pågående tandvårdsutredningen
            anser vi att detta bör genomföras snarast, också för att få vetskap
            om det framtida tandvårdsbehovet. En möjlig väg att genomföra
            detta är att utfärda ett tilläggsdirektiv till den pågående utredningen
            om bl.a. bakgrundsfaktorer till regionala skillnader i barns tandhälsa.
            Sedan vill jag särskilt betona tandvårdens roll för att motverka
            tobaksbruk.
          </note>
          <note>
            Då går jag över på ett problem som kvinnor med funktionshinder
            har stött på.
          </note>
          <note>
            Antalet personer med handikappersättning har ökat mellan åren
            1990 och 1998 från 49 000 personer till ungefär 56 000 personer.
            Resultatet från en äldre studie från 1987 visar dock på att män
            med liknande behov fick högre handikappersättning än kvinnor.
          </note>
          <note>
            Sedan 1998 finns det ett särskilt bilstöd för personer med varaktigt
            funktionshinder, och det har visat sig att fler män än kvinnor
            uppbär det. Om detta beror på att fler män än kvinnor kör bil,
            på att fler män än kvinnor söker bilstöd eller om det är så att
            fler män än kvinnor beviljas stöd är svårt att avgöra. Regeringen
            bör ge Riksförsäkringsverket i uppdrag att se över dessa könsskillnader.
          </note>
          <note>
            En annan sak som rör barn och ungdomar i väldigt hög grad tas
            upp i Miljöpartiets motion om spelberoende.
          </note>
          <note>
            Enligt en stor undersökning utförd på uppdrag av
          </note>
          <note>
            Socialdepartementet lider ca 150 000 svenskar av någon form av
            spelberoende. Värst drabbade är invandrare och ungdomar. Så många
            som 7 % av ungdomarna i åldern 15-17 år har redan ett spelberoende.
          </note>
          <note>
            Risken för att unga ska bli beroende är vidare dubbelt så stor
            som för vuxna spelare. Det finns bra behandlingsformer, men i
            dagsläget finns det bara tio platser för de 100 000 svenskar som
            är beroende. Mot denna bakgrund anser jag att regeringen bör återkomma
            med ett förslag om hur man ska stävja problemet med det ökade
            spelberoendet i samhället och om hur ökade resurser ska tillföras
            forskning och stödjande behandling.
          </note>
          <note>
            Fru talman! Med detta yrkar jag bifall till bara en av våra sju
            reservationer till detta betänkande, och det är till reservation
            nr 15. Men jag står naturligtvis bakom alla våra reservationer,
            även den partiövergripande motionen om homo-, bi- och transfrågor.
          </note>
          <note type="speaker">
            Anf. 188 KENNETH JOHANSSON (c) replik:
          </note>
          <note>
            Fru talman! I mitt anförande tog jag upp det som jag tyckte var
            en helomvändning av Miljöpartiet när det gäller finansiell samordning.
            Jag tänkte ställa en fråga kring just detta.
          </note>
          <note>
            Tillsammans med bl.a. Miljöpartiet träffade vi en uppgörelse
            i november förra året. Därefter har vi agerat tillsammans för
            att få fram en bra lösning. Nu i höst visade det sig att det blev
            en dålig lösning. Så sent som för en dryg månad sedan var vi överens
            om att väcka en gemensam motion, vilket vi gjorde, för att få
            fram det som var den ursprungliga överenskommelsen.
          </note>
          <note>
            Genom att Miljöpartiet har gjort en helomvändning blev resultatet
            av alltihop att det blir förseningar och oklarheter när det gäller
            det förslag som nu beställs från regeringen. Då är min fråga:
            Varför, Helena Hillar Rosenqvist, kvarstår inte Miljöpartiet vid
            sin ursprungliga uppfattning? Då skulle många patienter i vårdköer
            och många patienter som i dag inte får rehabilitering kunna få
            hjälp. Är inte det väldigt tråkigt?
          </note>
          <note type="speaker">
            Anf. 189 HELENA HILLAR ROSEN-QVIST (mp) replik:
          </note>
          <note>
            Fru talman! Jag är inte riktigt överens med Kenneth Johansson
            om historieskrivningen. I och med att den här frågan kom upp var
            jag tvungen att gå tillbaka i tiden. Jag visste att jag hade varit
            med i något sammanhang och diskuterat detta. Då visade det sig
            att den folkpartimotion som detta grundar sig på från början omfattar
            enbart Finsamförsöken.
          </note>
          <note>
            Sedan ville vid utvidga dessa genom en överenskommelse mellan
            Folkpartiet, Centern och Socialdemokraterna om en finansiell samordning
            av en modell som inte riktigt stämmer med det som ni anger i er
            reservation när det gäller socialförsäkringsutskottets behandling
            av frågan.
          </note>
          <note>
            Jag anser att den modell som ni anger är alldeles för begränsad.
            Det är ni som har svikit och inte vi. Ni orkade inte följa med
            hela vägen. För ett par år sedan när detta debatterades i socialutskottet
            stängde ni ingalunda dörren, vare sig Folkpartiet eller Centerpartiet,
            för försöken av Socsam- och Frisammodell.
          </note>
          <note type="speaker">
            Anf. 190 KENNETH JOHANSSON (c) replik:
          </note>
          <note>
            Fru talman! Jag konstaterar att när det gäller historieskrivning
            och att vara påläst i frågan finns det lite mer att önska.
          </note>
          <note>
            Det var en centermotion som låg till grund för detta. Vi hade
            ett mycket bra och nära samarbete med
          </note>
          <note>
            Folkpartiet. Det handlade om lokala lösningar utifrån lokala
            förutsättningar. Det skulle skyndsamt läggas fram ett förslag
            om detta. Det var utlovat att det skulle komma innan jultomten
            kommer i år för att det ska kunna träda i kraft den 1 januari
            2002. Det har
          </note>
          <note>
            Thomas Julin och Kerstin Maria Stalin alldeles klart för sig,
            det är jag övertygad om.
          </note>
          <note>
            Jag är också övertygad om att vi med Miljöpartiets medverkan
            hade kunnat få till stånd en fempartiuppgörelse. Då hade vi med
            stor sannolikhet från årsskiftet kunnat erbjuda många vårdbehövande
            rehabilitering, stöd och insatser. Nu blir det här fördröjt, och
            det är osäkert hur det kommer att se ut i framtiden. Tyvärr måste
            de patienter som står i kö för att få den vård de behöver känna
            en mycket stor besvikelse över Miljöpartiets agerande i den här
            frågan, och det beklagar jag.
          </note>
          <note type="speaker">
            Anf. 191 HELENA HILLAR ROSEN-QVIST (mp) replik:
          </note>
          <note>
            Fru talman! Om Centerpartiet går ut med den här informationen
            till patienter och skyller på Miljöpartiet är det direkt felaktigt.
            Det är väldigt fult att göra så.
          </note>
          <note>
            Dessutom är det fult att hänvisa till två personer som är sjuka
            och som inte kan vara med och diskutera den här frågan.
          </note>
          <note>
            Jag är också - det måste jag säga, Kenneth Johansson - ganska
            väl insatt i frågan. Jag har följt den, och jag vet att det finns
            alldeles utomordentliga
          </note>
          <note>
            Socsamförsök runtom i landet. Jag vill inte medverka till att
            vi utesluter Socsam- och Frisamförsöken. De ska utvärderas. Riksförsäkringsverket
            och Socialstyrelsen har i uppdrag att följa och utvärdera såväl
          </note>
          <note>
            Socsamförsöken som den verksamhet som bedrivs inom Frisam. Vi
            väntar på dessa utvärderingar. De ska komma nu i december med
            jultomten, som Kenneth Johansson säger. Jag ser fram emot det.
          </note>
          <note>
            Men jag kan bara konstatera att det förslag till samverkan och
            finansiell samordning som ni själva -
          </note>
          <note>
            Folkpartiet och Centerpartiet - förordar är att införa en Finsammodell
            över hela landet. Det är för begränsat.
          </note>
          <note>
            I den reservation som ni har i socialförsäkringsutskottets betänkande
            står följande: Tyvärr avbröts försöken och i stället presenterade
            regeringen en mycket mindre långtgående modell, Frisam, som inte
            har något inslag av finansiell samordning.
          </note>
          <note>
            Så kan det vara, men ni skriver också ned Frisamförsöken. Det
            som vi vill utveckla nu och som vi i utskottsmajoriteten har sagt
            är att vi ska utveckla försöken till att omfatta även arbetsmarknadens
            insatser för rehabilitering. Det är oerhört viktigt. Vi kan inte
            begränsa oss till enbart Finsammodellen.
          </note>
          <note type="speaker">
            Anf. 192 SUSANNE EBERSTEIN (s):
          </note>
          <note>
            Fru talman! En budget för ökad välfärd och rättvisa, så vill
            jag karakterisera budgeten för nästa år.
          </note>
          <note>
            ? Maxtaxa för äldre och funktionshindrade,
          </note>
          <note>
            ? en miljardsatsning mot långa väntetider och köer i sjukvården,
          </note>
          <note>
            ? ett högkostnadsskydd i tandvårdsförsäkringen,
          </note>
          <note>
            ? en mångmiljonsatsning för att stödja barn med missbrukande
            föräldrar och
          </note>
          <note>
            ? en handlingsplan mot narkotika.
          </note>
          <note>
            Dessa är de viktigaste välfärdsreformerna i årets socialdemokratiska
            budget som har stöd av Vänsterpartiet och Miljöpartiet.Maxtaxa
            i äldre- och handikappomsorgen, som införs nästa sommar, innebär
            att vi kommer till rätta med dagens orättvisa avgiftssystem som
            drabbar dem av oss som behöver kommunal hemtjänst eller omsorg.
            Om jag blir sjuk får jag betala en patientavgift på högst 900
            kr per år, oavsett vårdinsats eller behandlingstid. Måste jag
            även ta medicin mot mina besvär behöver jag inte betala mer än
          </note>
          <note>
            1 800 kr per år, oavsett preparatets marknadspris. Om jag däremot
            skulle behöva omsorg på grund av handikapp eller när ålder börjar
            ta ut sin rätt, kan jag tvingas att betala mer än 10 000 kr i
            månaden för detta i vissa kommuner.
          </note>
          <note>
            Denna orättvisa ska förpassas till historieböckerna den 1 juli
            nästa år. Då ska alla som har äldre- eller handikappomsorg inte
            behöva betala mer än 1 516 kr per månad i avgift. För att kommunerna
            ska kunna genomföra denna reform tillför regeringen kommunerna
            775 miljoner kronor nästa år och sedan 900
          </note>
          <note>
            miljoner kronor årligen.
          </note>
          <note>
            Den svenska sjukvårdens häpnadsväckande utveckling under de senaste
            årtiondena har inneburit att alltfler människor med allvarliga
            sjukdomar kan botas.
          </note>
          <note>
            Vid läkarstämman förra veckan presenterades nya spännande medicinska
            landvinningar, men också en studie som visade att 31 personer
            i Göteborg dog mellan åren 1995 och 1999 på grund av för långa
            väntetider.
          </note>
          <note>
            Dessa djupt tragiska dödsfall är en oacceptabel konsekvens av
            de bistra ekonomiska villkoren som sjukvården drabbades av under
            90-talets ekonomiska kris. Vi socialdemokrater ska göra allt för
            att det inte upprepas.
          </note>
          <note>
            Den grundläggande målsättningen i vår generella välfärd är att
            vi alla i landet, oavsett ekonomiska förutsättningar eller bostadsort,
            ska tillförsäkras den vård vi behöver.
          </note>
          <note>
            Även om sjukvårdens ekonomiska situation har förbättrats de senaste
            åren, dels genom ökade skatteintäkter tack vare högre sysselsättning,
            dels genom ökade statsbidrag - vi har inte glömt kanonpengarna,
          </note>
          <note>
            Centerpartiet - motsvarar resurserna inte vårdbehovet som skapas
            genom förbättrade behandlingsmöjligheter. Därför har regeringen
            beslutat att satsa 3,75 miljarder kronor under kommande tre år
            för att minska väntetiderna och få bort köerna inom sjukvården.
          </note>
          <note>
            Målet är att alla ska få behandling inom tre månader.
          </note>
          <note>
            Landstingen har redan startat arbetet. Mitt eget landsting, Västernorrlands,
            har t.ex. tagit fram en åtgärdsplan som bl.a. innehåller förslag
            till bättre mottagande av patienter så att de hamnar rätt från
            början. Vidare innehåller den förslag för att få bort flaskhalsar
            mellan olika aktörer, förslag till nya rutiner för väntelistor
            som anger den faktiska väntetiden för patienten samt förslag till
            en ökad tillgänglighet inom barn- och ungdomspsykiatrin. Och,
            framför allt, kan man just åstadkomma kortare operationsköer med
            tillgänglighetspengarna och naturligtvis med försvarsmiljarderna.
          </note>
          <note>
            I dag drabbas många människor av mycket höga tandvårdskostnader,
            i synnerhet äldre människor. Har man då låga inkomster är risken
            stor att man med tiden inte har råd att sköta och laga sina tänder.
            Därmed blir dålig tandhälsa återigen ett klassmärke. För att förhindra
            detta kommer regeringen inom kort att presentera ett förslag om
            ett högkostnadsskydd i tandvårdsförsäkringen för personer över
            65 år. Det är första steget - jag vill särskilt säga det - mot
            ett heltäckande högkostnadsskydd. Totalt satsas 700 miljoner kronor
            på denna reform.
          </note>
          <note>
            Under den här debatten har Folkpartiet och Moderaterna framför
            allt lovat ett högkostnadsskydd som är detsamma för alla. Det
            ena partiet satsar 100 miljoner kronor på det högkostnadsskydd
            som utöver vårt skulle åstadkommas, och Folkpartiet har ytterligare
            200 miljoner. Tyvärr ger det inget högkostnadsskydd för alla människor.
            Det är naturligtvis ett tillskott som behövs, men långt ifrån
            det högkostnadsskydd som vi behöver skaffa oss och som på sikt
            kommer att genomföras.
          </note>
          <note>
            I våras gjorde jag och mina partikamrater i socialutskottet ett
            antal studiebesök inom missbruksvården. Vi granskade också den
            senaste tidens studier i ämnet. Vi kunde då konstatera att missbrukskvården
            under det senaste decenniet har försummats. Det är färre vårdplatser,
            mindre vård per patient, dålig samverkan mellan kommun, landsting
            och stat och ingen tillförlitlig utvärdering av verksamheten.
            Detta har skett samtidigt som missbruket av narkotika har ökat.
          </note>
          <note>
            Vi pekade också i detta sammanhang på en rad insatser som krävs
            för att göra missbruksvården framgångsrik. Dels måste myndigheter
            som möter missbrukare samarbeta bättre, dels bör kriminalvården
            förstärka sin behandlingsverksamhet. Dessutom måste den socialtjänstbaserade
            missbruksvården bli mer professionell.
          </note>
          <note>
            Därför är det mycket glädjande att regeringen inom kort presenterar
            en nationell handlingsplan mot narkotika som ska omfatta såväl
            förebyggande åtgärder som vård- och kontrollinsatser. Regeringen
            satsar sammanlagt 265 miljoner kronor för att genomföra handlingsplanen.
          </note>
          <note>
            Till denna satsning ska också läggas de 100 miljoner kronor som
            regeringen avsätter för att stödja insatser för barn med missbrukande
            föräldrar. Trots problemets omfattning är det ytterst få barn
            i dag som erbjuds verkningsfulla insatser. Detta dilemma drabbar
            också kvinnor som lever i missbruksmiljöer. På ett fåtal orter
            i Sverige bedrivs ett framgångsrikt behandlingsarbete för dessa
            barn och kvinnor, men verksamheterna motsvarar långt ifrån behovet.
            Nu skapas möjligheter att utvidga verksamheten tack vare den här
            satsningen i budgeten.
          </note>
          <note>
            Årets socialdemokratiska statsbudget är en budget för ökad välfärd
            och rättvisa. Det är en budget som skapar förutsättningar för
            ett barnvänligare Sverige där alla barn ska få en tryggare uppväxt
            fri från droger och våld. Det är en budget som bygger broar mellan
            generationer i vårt samhälle. Det är en budget som tillförsäkrar
            människor en bättre sjukvård.
          </note>
          <note>
            Med detta, fru talman, yrkar jag bifall till förslaget i socialutskottets
            betänkande nr 1 och avslag på samtliga reservationer.
          </note>
          <note type="speaker">
            Anf. 193 CHRIS HEISTER (m) replik:
          </note>
          <note>
            Fru talman! Jag skulle vilja ta upp två saker med anledning av
            Susanne Ebersteins anförande. Den första är det som är grundläggande;
            att människor känner trygghet i att kunna få vård i tid. Vi har
            nu hört väldigt många fagra ord från Susanne Eberstein.
          </note>
          <note>
            Hon talar om att alla naturligtvis ska tillförsäkras den vård
            de behöver. Alla ska få behandling inom tre månader. I mitt eget
            landsting sätter man nu upp en åtgärdsplan för hur man ska åstadkomma
            detta. Under de kommande tre åren avsätter vi 3,75 miljarder för
            att minska köerna.
          </note>
          <note>
            Nu är det så att det inte är några nya pengar, dessa
          </note>
          <note>
            3,75 miljarder. Men jag skulle ändå vilja fråga Susanne Eberstein
            en sak: Om ni nu gör så stora insatser, varför händer då ingenting?
            Jag skulle vilja ställa frågan: Varför behöver människor i socialdemokratiska
            landsting vänta mycket längre på sjukvård än människor i Stockholms
            läns landsting? Vad är det som gör den stora skillnaden mellan
            där Socialdemokraterna styr och där de borgerliga partierna styr,
            i
          </note>
          <note>
            Stockholm. Det är den första frågan.
          </note>
          <note>
            Den andra frågan handlar om tandvården. Det är intressant att
            se att det nu är så på många punkter i den här budgeten att vi
            och andra borgerliga partier avsätter mer resurser än Socialdemokraterna.
            Vi gör det för att vi anser att man inte ska vända dem ryggen
            som verkligen behöver vårt gemensamma stöd.
          </note>
          <note>
            Då säger Susanne Eberstein: Moderaterna satsar bara 100 miljoner
            mer än vi på tandvård. Folkpartiet satsar bara 300 miljoner mer
            än vi. Men det intressanta är den fråga som jag ställde i mitt
            inledningsanförande och som Susanne Eberstein faktiskt är skyldig
            att svara på. Det är:Varför anser Susanne
          </note>
          <note>
            Eberstein att behovet av högkostnadsskydd är större för en välbärgad
            65-åring än för en ensamstående 45-
          </note>
          <note>
            årig mamma med försörjningsansvar för tonårsbarn?
          </note>
          <note type="speaker">
            Anf. 194 SUSANNE EBERSTEIN (s) replik:
          </note>
          <note>
            Fru talman! Jag tycker att man skulle kunna beskriva skillnaden
            mellan moderater och socialdemokrater på det här sättet: Moderaterna
            har två lösningar när det saknas pengar. Sälj ut! Sänk skatterna!
            Det är lösningen på alla problem. Ni gömmer er bakom lite extra
            miljoner här och där. Samtidigt vill ni sänka skatterna. Det som
            ska betala insatserna tar man alltså bort. Man tar bort inkomstkällorna
            genom att sänka skatterna något enormt. Det är alltså en upprepning
            av vad som hände i början av 90-talet. Man lovar en massa saker.
            Samtidigt finansierar man dem inte.
          </note>
          <note>
            Moderaterna har haft tre chanser att visa vad de går för. 1991-1994
            satt man i regeringsställning. Vi vet alla hur det slutade. I
            Västra Götaland blev det politisk kollaps. I Stockholm läns landsting
            är det
          </note>
          <note>
            3 miljarder i underskott. Det är möjligt att de allra kortaste
            köerna är i Stockholm, men man övervältrar kostnader på framtiden,
            till kommande generationer.
          </note>
          <note>
            Jag anser att det är mycket oansvarigt. Jag tycker att det räcker
            med det svaret.
          </note>
          <note type="speaker">
            Anf. 195 CHRIS HEISTER (m) replik:
          </note>
          <note>
            Fru talman! Det är jättebra att Susanne Eberstein nu erkänner
            att köerna är kortast i Stockholms läns landsting. Det är uppenbarligen
            så att ska vi får bort köerna, ska människor få vård i tid, krävs
            det borgerliga landstingspolitiker och inte socialdemokratiska.
          </note>
          <note>
            Det är fortfarande så att Susanne Eberstein inte svarar på den
            grundläggande frågan. Det handlar egentligen om att få vård efter
            behov. Det säger socialdemokraterna. Men på tandvårdens område
            ska man plötsligt få vård efter ålder och inte efter behov. Det
            är därför jag ställer den här frågan: Varför ska en 45-
          </note>
          <note>
            årig ensamstående mamma med försörjningsansvar för tonårsbarn
            betala mer för tandvården än en välbärgad 65-åring?
          </note>
          <note>
            För mig är det oacceptabelt att driva en sådan politik även om
            Susanne Eberstein säger att det är ett första steg. Man kan inte
            ta sådana steg enligt min uppfattning. Vi har lagt mer pengar
            än socialdemokraterna. Vi har en budget som är finansierad fullt
            ut till sista kronan. Vi sänker skatterna för människor så att
            de inte ska behöva vara beroende av bidrag utan kunna klara sig
            på sin egen försörjning. Men vi lägger också pengar för att ge
            ett gemensamt stöd när människor verkligen behöver detta. När
            det gäller tandvården har vi ett högkostnadsskydd som innebär
            att de som har de högsta kostnaderna också får det största stödet
            från det gemensamma.
          </note>
          <note>
            Därför upprepar jag frågan, Susanne Eberstein:
          </note>
          <note>
            Varför ska en 45-åring behöva betala mer än en 65-
          </note>
          <note>
            åring? Varför inte utgå från en tandvård som bygger på behov
            i stället för ålder? Susanne Eberstein är mig svaret skyldig,
            för detta är något nytt i svenska socialpolitik, att man plötsligt
            ska gå efter ålder och inte efter behov.
          </note>
          <note type="speaker">
            Anf. 196 SUSANNE EBERSTEIN (s) replik:
          </note>
          <note>
            Fru talman! Skillnaden mellan oss och Moderaterna är ju att vi
            ser till att verkligen finansiera det -
          </note>
          <note>
            inte bara låtsas finansiera det. 100 miljoner till skulle inte
            innebära ett rimligt högkostnadsskydd för alla människor i Sverige.
            De pengar som Socialdemokraterna har satt in är 700 miljoner kronor.
            Då måste man börja i någon ända för någon grupp. Då har vi valt
            65-åringarna. Det är ett första steg. Det här är ett mycket angeläget
            behov. När det kommer mer pengar kommer vi också att kunna satsa
            dem i tandvården.
          </note>
          <note>
            Ebberöds bank ägs av Moderaterna, inte av Socialdemokraterna.
            Vi kan inte gå med på att man satsar när man inte kan finansiera
            det.
          </note>
          <note type="speaker">
            Anf. 197 CHATRINE PÅLSSON (kd) replik:
          </note>
          <note>
            Fru talman! Det är spännande att lyssna på Susanne Eberstein.
            Man utgår ju från att vi skulle vara okritiska mot de uttalanden
            som Susanne Eberstein gör. Jag ska bara använda två områden som
            jag vill lyfta fram. Det ena är högkostnadsskyddet för äldre,
            att det skulle vara 7 000 kronor. Det är ju inte sant.
          </note>
          <note>
            De flesta som får hjälp med t.ex. bryggor och andra saker som
            det här omfattar behöver andra sorters tandvård också. Då får
            de betala det på precis samma sätt som alla andra.
          </note>
          <note>
            Det andra är: Varför vill inte Susanne Eberstein lägga ihop de
            olika högkostnadsskydden i ett enda högkostnadsskydd så att inte
            människor med olika sjukdomar ska få olika egna kostnader?
          </note>
          <note>
            En annan sak är detta ideliga prat om underskottet i Stockholm
            - 3 miljarder. Vi har alltså ett underskott i Stockholm på 3 miljarder
            som man försöker råda bot på. Men i Kalmar läns landsting har
            vi ett underskott på 300 miljoner kronor och vi är 240 000 personer.
            I Stockholms län tror jag att man är mellan 1,7
          </note>
          <note>
            och 1,8 miljoner människor. Vi har underskott båda två, men det
            finns korta köer i Stockholm och jättelånga köer i Kalmar län.
            Och det är socialdemokratiskt styrt. Hur kan det vara så när nu
            Socialdemokraterna själva känner att de har ordning och reda på
            allt?
          </note>
          <note>
            Sedan har jag en fråga om arbetsgivaravgiften. Är det sant att
            Bosse Ringholm har tänkt sig att befria landsting och kommuner
            från en arbetsgivaravgift på
          </note>
          <note>
            6 %? Jag vet inte varför han skulle göra det, men i så fall skulle
            det snedvrida och göra att alternativa driftsformer i landstingets
            verksamhet skulle blir näst intill omöjliga om man inte har tänkt
            sig att sänka arbetsgivaravgifter på andra håll.
          </note>
          <note type="speaker">
            Anf. 198 SUSANNE EBERSTEIN (s) replik:
          </note>
          <note>
            Fru talman! Jag har faktiskt aldrig varit med om att någon i
            kd har gillat vad jag har sagt, och jag är ganska stolt över det.
            En tröst för kd är i alla fall att både Västernorrland och Västerbotten
            numera går plus. Så de har chansen att ta itu med det här på ett
            rejält sätt och inte på krita. Det tror jag är väldigt bra.
          </note>
          <note>
            En rejäl hushållning med plus och minus är väldigt viktigt för
            mig.
          </note>
          <note>
            Jag vill också säga att det naturligtvis vore underbart att kunna
            lova alla allt. Men den Pandoras ask som kd och Moderaterna lämnar
            fram till folket, att all tandvård ögonblickligen ska bli mer
            eller mindre gratis, är just en Pandoras ask. Det vill jag inte
            heller vara med om just med tanke på detta med ordning och reda
            i hushållningen av de svenska finanserna.
          </note>
          <note>
            Det behövs ordning och reda. Man kan inte göra på det här sättet.
          </note>
          <note>
            Jag skulle vilja passa på att fråga kd hur det har gått med de
            20 000 nya vårdplatserna. Dem har vi inte sett så mycket av. Här
            i Stockholm tycks Kristdemokraterna vara mer intresserade av att
            i stället försämra skatteutjämningssystemet mellan landstingen.
          </note>
          <note type="speaker">
            Anf. 199 CHATRINE PÅLSSON (kd) replik:
          </note>
          <note>
            Fru talman! Först och främst har vi inte lovat gratis tandvård
            eller gratis sjukvård. Vi har sagt att vi vill tillsätta en utredning
            som ser över om vi inte kan se till att alla dessa avgifter kommer
            under ett och samma tak. Vi har alltså en ambition att göra en
            förändring. Vi har inte sagt att det ska bli gratis.
          </note>
          <note>
            Sedan undrar jag varför Susanne Eberstein inte talar om Kalmar
            län. Jag kan Kalmar län ganska bra och vet också var propparna
            finns. Och jag undrar varför man har så långa vårdköer som upp
            till ett par år inom en del områden, ett budgetunderskott på 300
          </note>
          <note>
            miljoner och är socialdemokratiskt styrt?
          </note>
          <note>
            När det gäller vårdplatserna har ju Susanne
          </note>
          <note>
            Eberstein och jag talat om det tidigare, och vi har sagt att
            vi inte har fått i väg dessa pengar som Kristdemokraterna har
            velat satsa på detta. Det har Susanne
          </note>
          <note>
            Eberstein yrkat avslag på och tryckt på nejknappen här i parlamentet.
            Och det är klart att om vi inte får majoritet för ett förslag
            så är det svårt att bygga upp detta. Men jag lovar Susanne Eberstein
            att om vi ska kunna korta köerna så krävs det fler vårdplatser
            på en del håll, även där det är socialdemokratiskt styre.
          </note>
          <note type="speaker">
            Anf. 200 SUSANNE EBERSTEIN (s) replik:
          </note>
          <note>
            Fru talman! Chatrine Pålsson vet mycket väl att det pågår en
            utredning om tandvården, och ett förslag kommer i mars. Då får
            vi se vad som händer.
          </note>
          <note>
            Varför jag inte kan alla detaljer i Kalmar län beror också på
            maktfördelningen i det här landet. Landstingen ska faktiskt bestämma
            om detta. Det som vi kan göra är att tillföra dem pengar, vilket
            vi också har gjort. De har naturligtvis fått ökade skatteintäkter,
            vilket betyder allra mest. Dessutom har de fått tillgänglighetspengar
            och ökade statsbidrag. Jag är därför övertygad om att även Kalmar
            län nu kommer att ha stor kraft när det gäller att försöka rätta
            till detta.
          </note>
          <note>
            Sedan vill jag beträffande att vårdköerna i Skellefteå skulle
            vara så långa att man flyttar till Stockholm passa på att säga
            att vårdköerna till starroperationer är sju veckor, och det tycker
            jag inte är så förskräckligt farligt.
          </note>
          <note type="speaker">
            Anf. 201 KERSTIN HEINEMANN (fp) replik:
          </note>
          <note>
            Fru talman! När man hör Susanne Eberstein beskriva regeringens
            budgetförslag skulle jag kunna säga att jag yrkar bifall till
            Susanne Ebersteins anförande, eftersom det var mycket vackert
            som utlovades där.
          </note>
          <note>
            Men jag måste återkomma till tandvården. Jag är medveten om att
            de extrapengar som vi har föreslagit inte räcker till att täcka
            alla de behov som finns, eftersom de är väldigt stora, och inte
            bara bland äldre.
          </note>
          <note>
            Ta t.ex. 40-talisterna, vilka man klagar på att de är för många.
            De fick sina tänder uppborrade ganska ordentligt när de var unga,
            eftersom de hade dålig tandstatus. De har ett enormt tandvårdsbehov
            i dag.
          </note>
          <note>
            Och jag tror att många av dem hoppas att de klarar sig och kan
            tugga tills de fyller 65 år om det ska fortsätta på detta sätt.
          </note>
          <note>
            I vår motion har vi föreslagit att vi behöver ta fram en plan
            för hur tandvården successivt ska kunna inlemmas under sjukförsäkringen
            och att man också ska se till att man har ett ordentligt högkostnadsskydd,
            så att människor inte ska behöva avstå från tandvård av ekonomiska
            skäl.
          </note>
          <note>
            Jag skulle vilja höra om Susanne Eberstein kan instämma i att
            det behövs en sådan plan för hur vi ska komma till rätta med de
            mycket höga tandvårdskostnaderna för den enskilde.
          </note>
          <note type="speaker">
            Anf. 202 SUSANNE EBERSTEIN (s) replik:
          </note>
          <note>
            Fru talman! Kerstin Heinemann och jag är helt överens om att
            det behövs mer pengar till tandvård.
          </note>
          <note>
            Det är oerhört viktigt, och det är mycket högt prioriterat inom
            den socialdemokratiska riksdagsgruppen och i partiet. Utredning
            pågår, och vi får väl se vad som händer och vilka förslag som
            kommer. Vi är ju faktiskt ganska överens om detta.
          </note>
          <note>
            Men det finns en sak som bekymrar mig. Kerstin
          </note>
          <note>
            Heinemann, Folkpartiet och vi har ju ganska mycket gemensamt
            när det gäller socialpolitik. Men enligt uppgifter som gick fick
            från Folkpartiets landsmöte så ska ni sänka skatterna med hundratals
            miljarder kronor under den närmaste tioårsperioden. Hur ska ni
            då kunna hjälpa oss att genomföra en bra tandvårdsreform?
          </note>
          <note type="speaker">
            Anf. 203 KERSTIN HEINEMANN (fp) replik:
          </note>
          <note>
            Fru talman! Vi kommer nog säkert att klara av att genomföra en
            tandvårdsreform. Vi kan göra precis som Socialdemokraterna gör,
            nämligen att prioritera.
          </note>
          <note>
            Sedan handlar det lite grann om vilka skatter som man sänker.
            Det finns skatter som vi brukar kalla för skadliga skatter, t.ex.
            de skatter som förhindrar att det skapas fler arbetstillfällen
            i Sverige. Sänker man dessa skatter kommer vi säkerligen att få
            in bra mycket mer skattepengar, därför att människor sätts i arbete.
            Jag tror därför inte att Susanne Eberstein behöver vara så bekymrad
            över detta när det gäller
          </note>
          <note>
            Folkpartiet. Vi kommer alltid att se till att vi slår vakt om
            välfärden och också göra prioriteringar så att vi klarar av den.
          </note>
          <note type="speaker">
            Anf. 204 SUSANNE EBERSTEIN (s) replik:
          </note>
          <note>
            Fru talman! Jag måste säga att jag ryser bara inför orden dynamiska
            effekter. Vi vet hur det gick förra gången.
          </note>
          <note>
            Men då kan vi fundera vidare på hur ett borgerligt alternativ
            till regeringen skulle se ut. I detta betänkande finns det 36
            reservationer från borgerligheten.
          </note>
          <note>
            Men det finns bara en enda gemensam. Var frågan om att sälja
            ut Apoketet den enda som ni kunde komma överens om? Jag tycker
            att det var lustigt när
          </note>
          <note>
            Kristdemokraternas ekonomiske talesman, efter artikeln i Dagens
            Nyheter där de skrev att de var beredda att ta över, medgav att
            det spretar men att det spretar åt samma håll. Man kan faktiskt
            fundera över vad det innebär. Jag känner mig därför väldigt orolig,
            Kerstin
          </note>
          <note>
            Heinemann, över att Folkpartiet nu ska anpassa sin politik till
            den moderata kostymen.
          </note>
          <note type="speaker">
            Anf. 205 KENNETH JOHANSSON (c) replik:
          </note>
          <note>
            Fru talman! I mitt anförande tog jag upp de sociala geografiska
            hälsoklyftorna och att hälsan är ojämlikt fördelad. Det finns
            många exempel på hur hälsovillkoren varierar mellan kommuner,
            län och regioner. Det skiljer också beroende på om man är arbetare
            eller tjänsteman, man eller kvinna och beroende på utbildningsnivå
            och etnisk bakgrund. Så ser det ut i Socialdemokraternas Sverige.
          </note>
          <note>
            Jag saknar en hälsostrategi från regeringen, en strategi som
            hälso- och sjukvården är en mycket viktig del av. Men det finns
            så mycket mer.
          </note>
          <note>
            Jag skulle vilja höra hur Susanne Eberstein funderar när det
            gäller just att vi har hälsoklyftor och hur man kan hela dessa
            klyftor.
          </note>
          <note>
            Min andra fråga handlar förstås om finansiell samordning. Min
            raka och enkla fråga är: Hur kan de socialdemokratiska ledamöterna
            i utskottet stillatigande åse hur miljarderna rullar, överenskommelserna
            sviks, vårdköerna växer och sjukskrivningarna ökar?
          </note>
          <note type="speaker">
            Anf. 206 SUSANNE EBERSTEIN (s) replik:
          </note>
          <note>
            Fru talman! Jag håller med Kenneth Johansson om att 90-talet
            har medfört skillnader. Även välfärdsbokslutet har visat att en
            del av dessa revor nu håller på att sys igen, och det känns väldigt
            viktigt. Vi vet ju båda att grunden för att man ska få det bättre
            är att få ett arbete. Det är därför som vi för en så aktiv arbetsmarknadspolitik.
          </note>
          <note>
            När det gäller skillnaden mellan landsbygd och städer och mellan
            olika regioner så är det faktiskt så -
          </note>
          <note>
            där ligger Centern väldigt långt framme - att varje nivå ska
            få en mycket stor bestämmanderätt. Vi försökte t.ex. med en reva
            när vi försökte se till att det skulle bli maxtaxa inom äldreomsorgen.
            Men det ville
          </note>
          <note>
            Kenneth Johansson inte vara med om, eftersom kommunerna skulle
            bestämma om det. Och då blir det kanske just dessa skillnader
            mellan olika delar.
          </note>
          <note>
            Därför måste man fråga: När ska man ha en central lagstiftning,
            och när ska man se till att de egna kommunerna och landstingen
            får bestämma själva? Och där kanske vi inte är överens. Men jag
            blir ändå förvånad över att Kenneth Johansson inte vill medverka
            till maxtaxan.
          </note>
          <note type="speaker">
            Anf. 207 KENNETH JOHANSSON (c) replik:
          </note>
          <note>
            Fru talman! Att vi har tydliga sociala geografiska hälsoklyftor
            råder det ingen tvekan om. Nationella folkhälsokommittén har pekat
            på det. Bl.a. kan det vara positivt att vi har fått en ökande
            medellivslängd.
          </note>
          <note>
            Men det negativa är att vi har en ökande psykisk ohälsa, och
            vi har kvarstående hälsoklyftor. Välfärdsbokslutet pekar ju i
            båda riktningarna beroende på olika faktorer.
          </note>
          <note>
            Då är frågan vem som har makten. Det är Socialdemokraterna med
            stöd av ett par andra partier. Och vem har ansvaret? Det är Socialdemokraterna
            och ett par andra partier. Och tyvärr har man inte lyckats bryta
            den trend som måste brytas. Här ser man skillnaden på just politiken.
            Socialdemokraterna stakar faktiskt ut en politik för välbeställd
            medel- och överklass med maxtaxor, som Susanne Eberstein nämnde,
            och med tak som ska höjas i olika förskringssystem.
          </note>
          <note>
            Det gynnar i första hand människor med höga inkomster. Dessutom
            ska bidrag höjas, vilket gör människor beroende.
          </note>
          <note>
            Vi från Centerpartiet har en annan väg. Vi vill i första hand
            höja golven. Vi vill satsa på grundtrygghet. Vi vill se strategiska
            skattesänkningar för dem med låga inkomster. Vi vill att marginaleffekterna
            ska minska. Vi vill ha fler självbestämmande utan bidrag.
          </note>
          <note>
            I den riktningen vill vi gå. Och vi tror på ett underifrånperspektiv.
            Vi tror att man bäst löser problemen lokalt. Vi har inte en toppstyrning
            som vår idealmodell.
          </note>
          <note type="speaker">
            Anf. 208 SUSANNE EBERSTEIN (s) replik:
          </note>
          <note>
            Fru talman! Återigen får jag påminna om handlingsplanen för sjukvård
            och tillgänglighetspengarna.
          </note>
          <note>
            De är just till för att sy ihop ännu fler revor.
          </note>
          <note>
            Kenneth Johansson talar om en välbeställd medelklass. Men vilka
            är det som finns i det borgerliga alternativet, som Centern nu
            har bestämt sig för att medverka i? Är det de fattiga och sjuka
            och de som behöver hjälp och stöd? Är det de som kommer att värnas
            av en borgerlig regering med Moderaterna i spetsen som ska ordna
            alla inkomster enbart genom att sänka skatterna och sälja ut statlig
            verksamhet?
          </note>
          <note>
            Nej, det där är inte riktigt Centerns politik. Ni är inte riktigt
            trovärdiga när ni tänker göra det tillsammans med Moderaterna.
            Jag tycker att ni ska välja bättre sällskap så kan vi mera värna
            både glesbygd och de människor som har det bekymmersamt.
          </note>
          <note type="speaker">
            Anf. 209 LEIF CARLSON (m):
          </note>
          <note>
            Fru talman! Socialutskottets betänkande nr 1
          </note>
          <note>
            spänner över mycket, som anslaget inom område 9
          </note>
          <note>
            samt många motioner från den allmänna motionstiden. Jag kan som
            Chris Heister bara konstatera att ansvarigt statsråd inte tycker
            att det är så viktigt att han behagar delta.
          </note>
          <note>
            Jag ska beröra bara några få punkter där vi reserverat oss samt
            mer allmänt peka på det vi tycker är principiellt viktigt.
          </note>
          <note>
            Låt oss först se på tandvården. Där tycks regeringens oförmåga
            till en verklig modernisering av vården bestå. Förslagen dröjer
            och dröjer. Man hummar om att sortera människor efter ålder och
            inte efter behov, om att återinföra prisreglering och om att införa
            ett så att säga tandlöst kostnadsskydd. Det kan knappast kallas
            framåtsyftande. Jag menar att landstingens särställning måste
            avvecklas. Landstingens särskilda ansvar på tandvårdsområdet har
            sedan länge använts bara som ett svepskäl för att subventionera
            egen tandvård. Subventionerna snedvrider konkurrensen. Staten
            bör överta finansieringsansvaret för all offentligt finansierad
            tandvård, utom i vissa avgränsade fall där verksamheten ska regleras
            av hälso- och sjukvårdslagen.
          </note>
          <note>
            Vi förordar dessutom ett högkostnadsskydd som omfattar alla oavsett
            ålder. Kostnader utöver en självrisk på 3 000 kr ska subventioneras.
            Självrisken kombineras med en subventionsgrad på 60 % för högre
            men fortfarande normala tandvårdskostnader. Riktigt höga tandvårdskostnader,
            över 15 000 kr, subventioneras med 80 %. Det innebär att de med
            störst behov av tandvård garanteras rimliga kostnader för omfattande
            behandlingar. Ett sådant system är enkelt, överskådligt och rättvist.
          </note>
          <note>
            Fru talman! Det råder en skriande brist på tandläkare. I dag
            fattas ca 230 tandläkare. Mot bakgrund av detta och mot riksdagens
            tidigare beslut att regeringen snarast borde återkomma med förslag
            om att åldersgränsen för erhållande av bl.a. tandvårdsersättning
            ska avskaffas är de anmärkningsvärt att regeringen ännu inte aviserat
            ett sådant förslag.
          </note>
          <note>
            Tvångspensioneringarna fortsätter, patienterna får stå i kö.
          </note>
          <note>
            Fru talman! Hiv/aids är det kanske största hotet mot en dräglig
            framtid för miljoner och åter miljoner människor. I vår närhet
            - Östeuropa - är utvecklingen närmast explosiv. Om inte ett aktivt
            preventionsarbete fortsätter och förbättras i Sverige är risken
            stor att vårt för tillfället gynnsamma läge snabbt försämras.
            Preventionsarbetet måste inriktas på långsiktiga åtgärder, kombinerade
            med stöd och hjälp till dem som redan smittats och ske i samarbete
            med frivilligorganisationer. Satsningarna på det förebyggande
            arbetet måste alltså öka i stället för att, som regeringen föreslår,
            stagnera och minska. Vi föreslog därför i vårt budgetförslag ett
            ytterligare 76 miljoner kronor skulle anvisas för detta ändamål.
          </note>
          <note>
            Fru talman! För att man ska uppnå en förtroendefull relation
            vid behandling är det viktigt att patienten har möjlighet att
            välja vårdgivare. Sexuellt överförda sjukdomar är speciellt känsliga
            när det gäller att söka hjälp, och då är rätten att välja vårdgivare
            än viktigare. Därför bör smittskyddslagens bestämmelser ändras
            så att offentlig och privat vård likställs i avgiftshänseende.
          </note>
          <note>
            Till narkotikapolitiken, men också på sätt och vis till hivpreventionen,
            hörde, fru talman, det arbete som de svenska socialarbetarna bedrev
            i Köpenhamn. Det är därför olyckligt att verksamheten lagts ned
            därför att man inte lyckats hitta en för alla godtagbar finansieringsform.
            Det finns mycket att vinna på att arbetet kommer i gång igen.
            Med hänsyn till att klienterna kom från hela landet och inte bara
            från Skåne anser vi det försvarligt att verksamheten finansieras
            med statliga medel under de kommande tre åren, i avvaktan på att
            man finner en annan och lämpligare finansieringsform. Det kan
            t.ex. ske inom ramen för den nationella handlingsplanen för ett
            förebygga missbruk av narkotika de närmaste tre åren.
          </note>
          <note>
            Fru talman! För att vi ska kunna använda våra resurser rätt inom
            sjukvården, ett problem som jag återkommer till, är utvärderingar
            viktiga bl.a. för att kunna utmönstra ineffektiva behandlingsmetoder.
          </note>
          <note>
            Därför bör Statens beredning för utvärdering av medicinsk metodik
            få bättre möjligheter. Vi har föreslagit att SBU får ytterligare
            10 miljoner kronor. Det finns enligt min mening starka skäl att
            tro att detta betalar sig snabbt med lägre vårdkostnader.
          </note>
          <note>
            Den senaste tidens debatt på läkarstämman om den medicinska tillsynens
            former visar på stora behov av förändringar. Vi har länge pekat
            på behovet och därför föreslagit och föreslår igen att en förstärkning
            av den oberoende tillsynen inom sjukvården sker genom inrättande
            av en särskild medicinalstyrelse.
          </note>
          <note>
            Läkemedel, fru talman, är sjukvård i allra högst grad, och det
            är ofta effektiv vård. Utan läkemedel skulle livet bli mycket
            svårare för många och ofta kortare. Andra kostnader inom sjukvården
            och den sociala sektorn skulle öka, kanske mer än vad läkemedlen
            kostar. Det kan därför vara såväl humanitärt rimligt som ekonomiskt
            försvarligt att använda mera pengar till läkemedel än av vi gör
            i dag.
          </note>
          <note>
            Vad som däremot borde oroa oss mycket mer än läkemedelskostnadernas
            ökning är de ökade kostnaderna för sjukpenning och förtidspensioner.
            Här används mycket stora pengar på ett improduktivt och defensivt
            sätt i stället för aktivt och produktivt. Det är det debatten
            borde handla om. Vi måste lyfta blicken och försöka hitta en långsiktig
            lösning på hur de samlade vårdresurserna bör användas. Då hjälper
            vi dem som faktiskt behöver hjälp, men här har regeringen adbikerat.
          </note>
          <note>
            Med detta, fru talman, har jag från reservationerna kommit över
            på det mer övergripande. Människor måste kunna lita på att de
            får sjukvård när de behöver den, att de får behandling och rehabilitering
            när det behövs och inte passivt långtidssjukskrivs därför att
            man inte förmått skapa ett system som samordnar resurserna.
          </note>
          <note>
            Vi måste fråga oss: Varför klarar inte ett system som har så
            mycket pengar - för år 2000 163 miljarder, 18 000 kr per invånare
            - och som har fler läkare och sjuksköterskor än någonsin att fullgöra
            sin uppgift så att människor har tillit till det? Varför skiljer
            det 40 % i sjukvårdskostnader per invånare mellan olika huvudmän?
            Varför skiljer det 40 % i kostnader för läns- och regionvården
            mellan de olika landstingen? Resurserna utnyttjas uppenbarligen
            inte som de ska. Något är snett i systemet.
          </note>
          <note>
            Socialstyrelsen säger i årets Hälso- och sjukvårdsrapport att
            bland systemfelen finns splittrad finansiering, oklar rollfördelning,
            bristande ledarskap, kompetens och samordning mellan olika vårdgivare
            samt felaktiga kontraproduktiva incitament.
          </note>
          <note>
            Allt detta har vi sagt i debatter och motioner i många år, men
            regeringen har inget gjort. Förändringar behövs, det visar systemets
            brister och otillgänglighet i dag.
          </note>
          <note>
            Vi ser åtgärder inom sjukvård och socialförsäkringar som en helhet
            där inte någon eller några delar kan brytas ut och behandlas isolerat
            från de andra.
          </note>
          <note>
            Med en samordnad sjukvårds- och läkemedelsförsäkring med finansieringsbroar
            till sjukförsäkrings- och förtidspensioneringssystem, som vi förslår,
            erhålls en samordning så att resursinsatserna blir effektiva.
            Det blir inte möjligt med dagens svartepetterspel. Då kan vi minska
            sjukdomstid, korta sjukskrivningar, påskynda tillfrisknande och
            rehabilitera till ett så normalt liv som möjligt och undvika långtidssjukskrivningar
            och sjukpensioneringar.
          </note>
          <note>
            Då regeringen tillåtit sjukvårdssituationen att bli alarmerande
            främst genom den bristande tillgängligheten som starkt påverkar
            sjukskrivningarna behövs akuta åtgärder. Vi avsätter därför medel
            så att det skapas ekonomiska möjligheter att korta vårdköerna.
          </note>
          <note>
            Vi vill också ge försäkringskassorna möjlighet och medel att
            upphandla vård på patienter som är föremål för kassornas åtgärder
            och som inte kan erbjudas vård inom tre månader av det egna landstinget.
            Vi vill att försäkringskassan ska kunna samarbeta med andra landsting,
            privata vårdgivare eller utländska om det ligger i patienternas
            intresse. Samtidigt som tillgängligheten ökar skapar vi också
            utrymme för alternativ i vården. För detta ändamål avsätter vi
            nu 7 miljarder kronor under de närmaste tre åren.
          </note>
          <note>
            Vi vill poängtera helheten i kampen mot ohälsa.
          </note>
          <note>
            Därför har vi dessutom inom annat budgetområde avsatt ca 1 miljard
            kronor för att göra det möjligt att köpa rehabiliteringstjänster
            och skapa fungerande samarbete mellan sjukvård, socialvård, arbetsförmedling
            och försäkringskassa.
          </note>
          <note>
            För övrigt, fru talman, anser jag fortfarande inte som Cato att
            Karthago bör förstöras men väl att detaljhandelsmonopolet för
            Systembolaget liksom apoteksmonopolet bör avvecklas.
          </note>
          <note>
            Fru talman! Jag yrkar bifall till reservation 1 och står naturligtvis
            bakom alla våra övriga reservationer.
          </note>
          <note type="speaker">
            Anf. 210 ROLF OLSSON (v):
          </note>
          <note>
            Fru talman! Vänsterpartiet står bakom den ekonomiska ramen för
            utgiftsområde 9. Jag ska här främst beröra synpunkter kring området
            hälso- och sjukvård och folkhälsa. Lena Olsson kommer sedan att
            beröra frågor kring funktionshinder. Jag vill betona att många
            andra viktiga områden berörs i detta betänkande, och att vi har
            gjort reservationer på en rad av dessa områden. Att jag inte berör
            dem i anförandet innebär inte ett ögonblick att de kan betraktas
            som mindre viktiga.
          </note>
          <note>
            Fru talman! Hälso- och sjukvården är med all rätt av många ansedd
            som en av de viktigaste hörnstenarna i den generella välfärdspolitiken.
            Sjukvården står fortfarande för trygghet för många människor.
          </note>
          <note>
            Tilltron till att vi har tillgång till ett effektivt, välfungerande
            och väl utbyggt sjukvårdssystem är stark hos väldigt många människor.
            Det finns goda skäl för den tilltron, anser vi i Vänsterpartiet.
          </note>
          <note>
            Vi tänker inte delta i allmänna jerimiader över brister i den
            svenska sjukvården som man med jämna mellanrum kan få höra. Svartmålningarna
            av den offentliga vården som vi ofta hör fyller ett bestämt syfte,
            nämligen att bana väg för mycket omfattande privatiseringar och
            systemskiften. En sådan äventyrspolitik tänker vi i Vänstern också
            i fortsättningen motarbeta politiskt.
          </note>
          <note>
            Jag vill understryka att det sagda inte innebär ett ögonblick
            att vi inte ser att det finns mycket omfattande brister och omfattande
            problem som vi måste komma till rätta med i den svenska vården.
            Alltför många patienter har tyvärr fått erfara långa väntetider
            och köbildningar, överbelagda vårdavdelningar och hårt slitna
            och underbemannade personalgrupper.
          </note>
          <note>
            Om vi lägger till rapporter om sviktande sjukvårdsekonomi och
            långsiktiga problem med försörjning och rekrytering av kvalificerad
            personal är detta sammantaget naturligtvis mycket allvarliga signaler.
          </note>
          <note>
            Vi vet också att vårdbehoven kommer att växa med en åldrande
            befolkning, och vi vet att förväntningarna om förbättrade behandlingsmöjligheter
            ökar i takt med framsteg inom forskning och utveckling.
          </note>
          <note>
            Här finns således en blandning av rapporter om brister och mer
            positiva tendenser till ökade möjligheter att kunna ge människor
            bot och lindring. Sammantaget menar vi i Vänsterpartiet att dessa
            rapporter pekar på att det är alldeles nödvändigt att framöver
            satsa resurser i den offentliga vården för att möta behoven och
            förväntningarna hos de många människorna och även fortsättningsvis
            kunna leva upp till målsättningen om en god vård på lika villkor
            för hela befolkningen.
          </note>
          <note>
            Socialstyrelsen har i dagarna i en rapport till regeringen understrukit
            vikten av att Sverige satsar mer på vården framöver. Den konstaterar
            att vi under 90-talet halkat efter i internationella undersökningar
            när det gäller vilka resurser som satsas på vården.
          </note>
          <note>
            Det finns också aktuella undersökningar som tydligt visar ett
            brett folkligt stöd för mer resurser till vården. Väldigt många
            människor tyckte också att det var rätt och riktigt och alldeles
            nödvändigt att vi fattade budgetbeslutet om de 9 miljarderna till
            primärvård, psykiatri och äldrevård häromåret, en budget som nu
            har börjat löpa.
          </note>
          <note>
            Det är också följdriktigt att de samverkande partierna Socialdemokraterna,
            Vänstern och Miljöpartiet i budgeten går vidare och föreslår 3,75
            miljarder kronor de kommande åren i åtgärder för att förbättra
            tillgängligheten i svensk sjukvård. Vi menar att detta är alldeles
            nödvändiga tillskott till en mycket arbetstyngd sjukvård.
          </note>
          <note>
            I Vänsterpartiet är vi mycket intresserade av en fortsatt diskussion
            om ytterligare förstärkningar av svensk sjukvård under kommande
            år. Vi noterar med stort intresse att socialministern häromdagen
            som reaktion på Socialstyrelsens rapport var positiv till fortsatta
            resursförstärkningar till vården. Han anser att vårdens andel
            av BNP bör ligga på omkring 10 %.
          </note>
          <note>
            Från Vänsterpartiets sida tolkar vi de uttalandena som mycket
            positiva signaler som går väl i linje med den politik vi för.
            Det innebär goda utgångspunkter för ett fortsatt fruktbart samarbete
            på detta viktiga samhällsområde.
          </note>
          <note>
            Från Vänsterns sida tror vi på en fortsatt utveckling och utbyggnad
            av den vanliga offentligt drivna och offentligt finansierade vården.
            Vi hör inte till dem som tror på att några mirakel inträffar med
            omfattande privatisering av drift och finansiering. Vi tror tvärtom
            att det kan skapa nya problem.
          </note>
          <note>
            Vad man däremot måste ta tag i med långsiktigt ökade resurser
            är rekryteringen och utbildningen av kvalificerad personal till
            vården. Vidare måste rapporterna om allvarliga arbetsmiljöproblem
            mötas med bestämda åtgärder så att den ökade ohälsan bland vårdpersonalen
            vänds. Åtgärder har vidtagits för att utöka antalet utbildningsplatser
            för sjuksköterskor och läkare för nästa år. Det är bra.
          </note>
          <note>
            Från Vänsterpartiet vill vi understryka vikten av att också satsa
            på de helt avgörande personalgrupperna som arbetar med omvårdnadsarbete,
            nämligen undersköterskor och vårdbiträden. Kan vi inte med det
            snaraste öka utbildningstakten för de personalgrupperna kan en
            mycket bekymmersam situation uppstå.
          </note>
          <note>
            Fru talman! En framsynt hälso- och sjukvårdspolitik inbegriper
            också mycket insatser av det vi kan kalla förebyggande arbete,
            dvs. arbete för att förhindra skador och sjukdomar, och sjukvårdens
            aktiva deltagande i ett brett folkhälsoarbete. Folkhälsoläget
            i
          </note>
          <note>
            Sverige är vid internationella jämförelser relativt gott.
          </note>
          <note>
            Men resultaten är fortfarande mycket ojämnt fördelade i befolkningen.
          </note>
          <note>
            Det finns systematiska skillnader som tydligt kan relateras till
            klass och kön. Vänsterpartiet har i reservation 26 tagit upp vikten
            av fördjupade studier och analyser av dessa skillnader för att
            kunna åtgärda dem. Det finns tyvärr många tecken på att de skillnaderna
            än så länge inte tydligt håller på att minska.
          </note>
          <note>
            Vi menar att det är närmast groteskt - och det är ett riktigt
            ord - när medellivslängden varierar mycket kraftigt mellan kommuner,
            som den gör i en del fall i
          </note>
          <note>
            Sverige, och inom kommuner i olika kommundelar.
          </note>
          <note>
            Det handlar om stora skillnader, i vissa fall ända upp till 8-10
            år.
          </note>
          <note>
            Det är alldeles uppenbart att den låga medellivslängden hos en
            del och de höga ohälsotalen samvarierar med låg inkomst, hög arbetslöshet,
            hög andel långtidssjukskrivna, hög andel invandrare och låg genomsnittlig
            utbildningsnivå. Så är det, och nya generationer tillkommer.
          </note>
          <note>
            I den LO-rapport, LO-barnen och boendet, som nyligen publicerades
            visas tydligt hur de sociala och ekonomiska klyftorna slår igenom
            för barnen. Trångboddheten är fortfarande ett stort problem för
            många familjer med barn. Den psykosociala tryggheten varierar
            utifrån vilket boende och vilken social bas både barn och vuxna
            har. De här skillnaderna tycks inte ha blivit mindre. Det är synnerligen
            angeläget att vi mycket noggrant studerar och analyserar de klassmässiga
            sambanden för att effektivt kunna åtgärda dem.
          </note>
          <note>
            På samma sätt är det fortsatt viktigt att fördjupa kunskaperna
            och forskningen kring den ojämställda hälsan. Kvinnor lever längre
            än män men drabbas av fler hälsoproblem. På senare tid kan vi
            studera och se tydliga tecken till att en majoritet av de långtidssjukskrivna
            är kvinnor med arbetsrelaterad ohälsa. Ofta är det kvinnor inom
            vård- och omsorgsyrken det handlar om.
          </note>
          <note>
            Inom forskningen, t.ex. läkemedelsforskningnen, utgör fortfarande
            mannen ofta normen. Det finns studier som visar hur män och kvinnor
            behandlas ojämställt i vården, ofta beroende på okunskap om kvinnors
            symtom, som kan skilja sig från männens.
          </note>
          <note>
            Det är alltså mycket viktigt att det också på detta område sker
            fördjupade studier som vi menar Folkhälsoinstitutet ska ansvara
            för. Det är bl.a. mot denna bakgrund vår reservation 26 ska ses.
          </note>
          <note>
            Fru talman! Vi i Vänsterpartiet står självklart bakom alla de
            reservationer vi lämnat i detta betänkande, men för tids vinnande
            instämmer jag i Ingrid Burmans bifallsyrkande, som gäller reservation
            26.
          </note>
          <note type="speaker">
            Anf. 211 CHATRINE PÅLSSON (kd) replik:
          </note>
          <note>
            Fru talman! Jag tyckte att det som Rolf Olsson sade om skillnader
            mellan kvinnors och mäns hälsa var väldigt spännande. Jag hade
            förmånen att få vara med i 1,6 miljoners-klubben, som består av
            mycket fräscha kvinnor i sin bästa ålder - dvs. att de har fyllt
            50
          </note>
          <note>
            år - som arbetar med frågorna om kvinnors hälsa. Jag blev då
            uppmärksammad på att det finns enorma skillnader både vad gäller
            symtom, vid t.ex. hjärtinfarkter, och när det gäller att skriva
            ut mediciner.
          </note>
          <note>
            Man bekräftade verkligen dessa olikheter. Rolf Olssons partiledare
            var med från Vänsterpartiet.
          </note>
          <note>
            Min fråga är varför ni inte har tyckt att ämnet har varit viktigt
            under de tre år som ni har stött regeringen. Ni hade kunnat se
            till att det verkligen hade hänt någonting när det gäller genusforskningen,
            om ni nu är medvetna om detta.
          </note>
          <note type="speaker">
            Anf. 212 ROLF OLSSON (v) replik:
          </note>
          <note>
            Fru talman! Det är inte sant, Chatrine Pålsson, att vi inte har
            varit medvetna om detta och att vi inte har tagit politiska initiativ
            i dessa frågor. Det tror jag säkert att Chatrine Pålsson har lagt
            märke till när hon har läst de motioner som vi har väckt genom
            åren, där vi regelbundet har återkommit till de könsbetingade
            orättvisorna och skillnaderna i hälsa.
          </note>
          <note>
            Vi har under dessa år bl.a. riktat in oss på att denna forskning
            ska bli ett tydligt uppdrag för Folkhälsoinstitutet. Man ska skriva
            in denna frågeställning i sina statuter. Några av de viktigaste
            uppgifterna ska vara att studera och komma med förslag till hur
            man minskar de skillnader som finns mellan kvinnor och män.
          </note>
          <note>
            Vi ser naturligtvis gärna att Chatrine Pålsson och andra stöder
            de motionerna i fortsättningen. Det ser vi framemot.
          </note>
          <note type="speaker">
            Anf. 213 CHATRINE PÅLSSON (kd) replik:
          </note>
          <note>
            Fru talman! Min fråga var varför det inte har hänt något. Jag
            vet att Rolf Olsson, Gudrun Schyman och många vänsterpartister
            har talat om det. Men man måste väl driva de frågor som är viktigast
            i regeringsförhandlingarna, när man nu stöder regeringen.
          </note>
          <note>
            Många är nog trötta på prat. Det var de också i klubben. De menade
            att vi har haft många debatter och att alla tycker att detta är
            så viktigt men att det inte händer någonting.
          </note>
          <note>
            Jag undrar varför det inte har hänt något, om det nu är så viktigt.
          </note>
          <note type="speaker">
            Anf. 214 ROLF OLSSON (v) replik:
          </note>
          <note>
            Fru talman! Nog händer det saker; det vill jag ändå bestämt hävda.
            Det tas en rad viktiga initiativ, och en del av detta redovisas
            i kommentarerna till motionerna.
          </note>
          <note>
            Det som är viktigt för oss är att hålla fast vid en generell
            välfärdspolitik också i fortsättningen. Det är väldigt viktigt
            inte minst för kvinnornas vidkommande. Det utgör en grund för
            oss i vårt fortsatta arbete.
          </note>
          <note>
            Jag ser som sagt framemot att Chatrine Pålssons parti och Vänsterpartiet
            ska samarbeta, nu när Chatrine Pålsson också tycks intresserad
            av dessa frågor.
          </note>
          <note type="speaker">
            Anf. 215 LARS GUSTAFSSON (kd):
          </note>
          <note>
            Fru talman! Det sades tidigare att saker och ting spretar åt
            rätt håll. Denna debatt har ett sådant upplägg att den spretar
            åt alla håll. Det skulle vara bra om man kunde lägga upp den på
            ett annat sätt.
          </note>
          <note>
            Det finns en rad hälsofrågor som känns särskilt viktiga att debattera
            och som är särskilt aktuella, exempelvis narkotikaproblematiken
            bland ungdomar.
          </note>
          <note>
            Det inser man om man tar del av den senaste tidens rapporter,
            och särskilt Narkotikakommissionens rapport. Där finns ett stort
            underlag för förslag till åtgärder för att förbättra situationen.
            Men eftersom propositionen snart tas upp i kammaren avvaktar jag
            med att ta upp denna fråga.
          </note>
          <note>
            Jag tänker koncentrera mig på att tala om något som är väldigt
            viktigt för vår hälsa, och det är våra tänder. Tandhälsa är en
            folkhälsofråga, och tyvärr ibland också en social fråga. Dålig
            tandhälsa kan i värsta fall leda till social utslagning.
          </note>
          <note>
            Det har tidigare förekommit kommunala beslut i socialnämnder
            som inneburit att en hjälpbehövande skulle få lagat endast så
            många tänder som erfordrades för att denne skulle kunna intaga
            föda. Ett sådant beslut kan enbart betraktas som rent kränkande
            för den hjälpsökande.
          </note>
          <note>
            Tänder har inte enbart en viktig funktion när det gäller näringsintaget
            utan är också en del av en människas utseende och självkänsla.
            Många har vittnat om den osäkerhet som en dålig munhälsa kan ge
            upphov till.
          </note>
          <note>
            Forskare har kunnat klarlägga ett antal samband mellan dålig
            munhälsa och olika sjukdomar. Den som lider av tandlossning löper
            större risk att drabbas av hjärt- och kärlsjukdomar, liksom av
            hjärnblödnig och diabetes.
          </note>
          <note>
            Tänderna är en viktig del av kroppen. Detta skulle inte behöva
            sägas, utan det borde ses som självskrivet. Likväl görs en markant
            åtskillnad både organisatoriskt och ersättningsmässigt mellan
            tandvården och den övriga vården. Att detta har historiska orsaker
            kan inte tas som försvar när det gäller hur tandvården och ersättningssystemen
            ska utformas i framtiden.
          </note>
          <note>
            På sikt finns det endast en hållbar lösning, och det är en gemensam
            lösning med ett högkostnadsskydd för all medicinsk vård, där tandvård
            ingår. Det behövs alltså en översyn av tandvårdsförsäkringen,
            och den måste göras till en del av den allmänna sjukförsäkringen,
            vilket vi har framfört i reservation 2.
          </note>
          <note>
            Tandhälsa får inte utvecklas till en socioekonomisk fråga. Det
            får inte endast vara de som har råd som kan upprätthålla riktig
            tandhälsa. Det finns faktiskt tendenser till det.
          </note>
          <note>
            Vi kristdemokrater har i våra budgetförslag under många år avsatt
            ett antal hundra miljoner mer än regeringen för ekonomisk lindring
            för personer med låga inkomster och stora tandvårdskostnader.
            Trots kritik mot våra förslag från företrädare för regeringspartiet
            har regeringen följt i våra spår, och därmed har påståendena om
            otillräcklig finansiering omgående upphört. Resurser värderas
            tydligen olika beroende på vem som kommer med förslagen.
          </note>
          <note>
            Regeringen har tillsatt en utredare, som i våras framlade ett
            delbetänkande. Arbetet ska avslutas den
          </note>
          <note>
            31 mars 2002.
          </note>
          <note>
            Vad som framkommit hittills från bl.a. regeringshåll är tankar
            om ett särskilt tandvårdsstöd till personer över 65 år. Detta
            har mötts av kritik från tandläkarhåll. I likhet med oss kristdemokrater
            menar man att stödbehovet inte kan avgränsas till människor i
            en specifik ålder. Behovet finns i alla åldersgrupper.
          </note>
          <note>
            Dessutom gäller stödet inte vanliga tandvårdsåtgärder utan enbart
            vissa arbeten. Ett sådant förslag måste anses som vilseledande
            för dem som kommer att omfattas av stödet.
          </note>
          <note>
            Det är också viktigt att tillgången på tandläkare och tandvårdspersonal
            säkras och att villkoren för tandläkare förbättras, så att vi
            kan behålla de tandläkare vi har i landet och så att de kan fortsätta
            att arbeta här i Sverige.
          </note>
          <note>
            Fru talman! En viktig del i tandvården är de fyllnadsmaterial
            som används. Det har visat sig att många människor har fått besvär
            av bl.a. amalgam, som innehåller det mycket giftiga ämnet kvicksilver.
          </note>
          <note>
            Ett antal forskningsrapporter har visat på kvicksilvrets skadeverkningar.
          </note>
          <note>
            Bestämmelser om en större försiktighet med användandet av amalgam
            har också införts. Sedan 1995
          </note>
          <note>
            är det inte tillåtet att laga barns tänder med amalgam.
          </note>
          <note>
            Undantag ges för barn som är svåra att behandla. Det kan handla
            om barn med tandläkarskräck och barn med funktionshinder eller
            om barn med traumatiska upplevelser från andra länder och kulturer.
            Undantaget har tillkommit på begäran från tandläkarna.
          </note>
          <note>
            Detta kan dock inte motivera att så många som
          </note>
          <note>
            700 barn i Västra Götaland har fått sina tänder lagade med amalgam.
            Det måste göras en uppföljning av barns hälsa i relation till
            silveramalgamfyllningar.
          </note>
          <note>
            Det är viktigt att amalgam avvecklas som tandfyllnadsmaterial
            och ersätts av sådant som inte ger skador eller biverkningar.
            Det finns andra ersättningsmaterial, men de bör användas med urskiljning
            eftersom även dessa kan inverka menligt på hälsan.
          </note>
          <note>
            Det är viktigt att forskningen på området fortsätter, så att
            vi får fram bättre och mer hälsofrämjande fyllnadsmaterial.
          </note>
          <note>
            Folkhälsoaspekten i tandhälsan kan inte nog betonas. Den naturgivna
            utrustningen är bäst och bör bibehållas så länge som möjligt.
            Det förebyggande arbetet med att påverka barn och ungdomar till
            att vårda sina tänder måste ha hög prioritet i folkhälsoarbetet
            i kommuner och landsting.
          </note>
          <note>
            Det finns mycket mer att säga på olika områden, men jag avslutar
            ändå med att yrka bifall till reservation 16. Vi står givetvis
            bakom samtliga våra reservationer.
          </note>
          <note type="speaker">
            Anf. 216 GUNNEL WALLIN (c):
          </note>
          <note>
            Fru talman! Jag ska börja med att sjunga: Säg det med ett leende
            och med en glimt i ögonvrån!
          </note>
          <note>
            Jag tycker att vi behöver det så här sent på kvällen.
          </note>
          <note>
            En god tandhälsa stärker faktiskt självförtroendet.
          </note>
          <note>
            Att våga sig på ett leende - jag ser flera stycken just nu -
            och att kunna tugga sin mat är viktigt. Dessa faktor har stor
            betydelse för hälsan. Vi svenskar kan vara stolta över den generella
            tandstatus som vi har, men det ligger ett stort arbete bakom den.
            Studier visar att en större andel av dem i åldersgruppen 20-
          </note>
          <note>
            44 år besöker tandläkare alltmer sällan. Det tycker jag är en
            oroande signal som vi måste ta på allvar. Vi måste fråga oss varför.
            Jag tror att ett svar är att många inte har pengar till detta.
            Jag kan också tänka mig att det finns vissa personer som inte
            prioriterar tandhälsan, inte förrän tandvärken är olidlig.
          </note>
          <note>
            Centerpartiet vill på sikt att avgifterna och finansieringen
            av tandvården ska harmoniseras med hälsooch sjukvården. Vi för
            ofta fram hur viktigt det är att se helheten och sammanhang. Tänderna
            och munhälsan måste vara en del av helheten. Varför utesluta munnen
            i detta sammanhang?
          </note>
          <note>
            Det finns olika vägar att gå för att man ska få en god tandhälsa,
            men det är förenat med kostnader. På sikt sker en förändring till
            det positiva vad gäller kostnaderna. Det minskar de sociala klyftorna,
            och det är viktigt för oss i Centerpartiet. Det kom en rapport
            i dagarna om de hemlösas situation. För dem hade tandvårdsinsatserna
            varit det som hade haft den största och bästa effekten.
          </note>
          <note>
            Centerpartiet vill börja med att ge stöd till de personer som
            är i behov av en omfattande tandvård, oberoende av ålder. Det
            är inte åldern som avgör tandstatusen, även om det är en faktor.
            Det vill jag särskilt framhålla för Susanne Eberstein. Man kan
            ju inte vara så fyrkantig att man går just efter hur många år
            personen är. Det måste ju vara behoven som är avgörande. Det är
            faktiskt att hushålla med resurserna.
          </note>
          <note>
            Från Centerpartiets sida vill vi också föreslå att behandling
            av inflammationer och infektioner samt provtagning ska kosta lika
            mycket som en liknande behandling inom sjukvården. Detta kan ju
            ses som det första steget mot en helhet. Man måste börja i någon
            ända, var det någon som sade tidigare.
          </note>
          <note>
            Vad gäller det förebyggande arbetet inom tandvården har Sverige
            varit en föregångare. Det finns riskgrupper inom barn- och ungdomstandvården.
          </note>
          <note>
            Dessa riskgrupper måste ges tillfälle till tätare kontakter med
            tandläkaren. Man kan inte behandla alla lika; här måste man också
            utgå från behovet. Man bör ge riktade insatser och ett ökat grundbelopp
            till ungdomarna för att förbättra deras tandhälsa. Det lönar sig
            alltid att förebygga.
          </note>
          <note>
            Så kommer jag in på ansvar för medicintekniska produkter, dentalmaterial.
            Det är numera Läkemedelsverkets ansvar. Jag tycker att det är
            ett steg framåt. Biverkningar ska anmälas till tillverkaren och
            till
          </note>
          <note>
            Läkemedelsverket. Biverkningar från material som patienten har
            burit på länge, där tillverkaren inte är känd, bör anmälas direkt
            till Läkemedelsverket.
          </note>
          <note>
            Många fyllningar som är gjorda under 50-70-talet gör sig nu påminda
            och förorsakar ohälsa.
          </note>
          <note>
            Förbud mot att använda amalgam ska införas så snart som möjligt.
            Arbetet inom EU med amalgamfrågan måste påskyndas. Forskningen
            måste intensifieras. Det här är segt. Jag kommer ihåg att jag
            i landstinget i början av 80-talet väckte en motion om detta med
            amalgam. Då var det många som fnyste. Amalgam var jättebra; det
            skulle vi fortsätta med. Men när man ser tillbaka på en 20-årsperiod
            ser man att det har hänt saker till det positiva, men nu måste
            vi komma fram till ett beslut: Förbjud amalgamet!
          </note>
          <note>
            För att man ska kunna bedriva en god tandvård måste det också
            till yrkeskompetens - det har ju tidigare talare sagt. Centerpartiet
            föreslår att regeringen bör presentera ett åtgärdsprogram för
            att långsiktigt säkra personalförsörjningen inom tandvården. Det
            gäller tandsköterskor, tandhygienister och tandläkare.
          </note>
          <note>
            Jag instämmer i Leif Carlsons ställningstagande att tandläkaryrket
            måste uppvärderas, och åldersgränsen i tandläkaryrket bör tas
            bort helt och hållet.
          </note>
          <note>
            Sedan kommer jag in på hiv/aids. Den 1 december förra veckan
            intensifierades kampanjen mot hiv/aids.
          </note>
          <note>
            Det var 20 år sedan kampanjen startade, men vi har märkt att
            intresset inte har varit så stort. Det har mattats av. Vi ser
            nu med oro på vad som händer runtom i världen. Med den rörlighet
            som vi har bland människor måste vi i Sverige agera med en bred
            information på alla fronter. Vi ser att hiv/aids har ökat inom
            alla grupper, så det behövs ett effektivt och långsiktigt arbete,
            både med information och med stöd för de personer som har drabbats.
          </note>
          <note>
            Ge Socialdepartementet samordningsansvaret med
          </note>
          <note>
            Folkhälsoinstitutet som ansvarig myndighet för hiv/aids! Det
            ska inte vara som det är i dag, att det delas upp mellan Finansdepartementet
            och Socialdepartementet. Man har svårigheter att se hur medlen
            används, likaså hur viktigt det är att ha långsiktighet i detta.
            Stötta frivilligorganisationerna, som gör ett fantastiskt arbete
            när det gäller hiv/aids, och ge de barn och ungdomar som har drabbats
            en extra omtanke och ett extra stöd för att de ska klara sin roll
            i samhället!
          </note>
          <note>
            Sedan ska jag gå in på en annan del av den förebyggande hälsovården.
            Den gäller skolan, som måste få till uppgift att tillsammans med
            ungdomsmottagningarna stärka kunskapen om olika kulturers syn
            på sexualitet och samlevnad bland ungdomar. Även de funktionshindrade
            måste få möjligheter till en adekvat undervisning inom detta område.
            Centerpartiet anser att det finns behov av studier om hur ungdomar
            präglas av sexuellt färgade budskap, pornografi, sexuellt språkbruk
            m.m. Detta är en synnerligen angelägen fråga.
          </note>
          <note>
            Jag vill också gå in på spelberoendet och det förebyggande arbetet
            kring detta. Vi vet genom forskningsstudier att spelberoendet
            ökar och att det ökar i de lägre åldrarna. Spelutbudet är stort,
            och det växer snabbt. Tråkigt nog kan vi också se att antalet
            spelberoende ökar. Det är en tung börda, särskilt för dem som
            finns runtomkring de spelberoende, de anhöriga.
          </note>
          <note>
            Det är lätt att man fastnar i lånekaruseller och i kriminalitet.
            Det finns flera exempel bland ungdomsgängen, och det finns exempel
            på våra anstalter inom kriminalvården.
          </note>
          <note>
            Centerpartiet kräver en samhällsekonomisk analys av spel och
            spelets negativa konsekvenser.
          </note>
          <note>
            Det måste till en annan fördelning av statens inkomster av spel,
            som är på 5 miljarder, och landets utgifter för spelberoende och
            dess konsekvenser, för vilket man har beviljat 4 miljoner. Detta
            är inga rimliga proportioner.
          </note>
          <note>
            Hur ser de anhörigas ekonomiska situation ut? Jag har sett sådana
            här katastrofer på nära håll, och det är mycket bekymmersamt.
            Och hur ser kommunernas utgifter för att hantera detta med spelberoende
            ut?
          </note>
          <note>
            Det behövs också ytterligare forskning på detta område, inte
            minst när det gäller behandlingsmetoder för att hantera de alltfler
            som drabbas av spelberoende.
          </note>
          <note>
            Detta handlade om en del av de allt viktigare folkhälsofrågorna.
            I dag fick vi se tobaksproppen.
          </note>
          <note>
            Den kom. Vi väntar på narkotikaproppen. Vi väntar på läkemedelsproppen.
            Detta är viktiga och angelägna frågor. Men de kommer och de ska
            behandlas, och därför tar jag inte upp dem i diskussionen nu.
          </note>
          <note>
            Det är många som har påpekat att kostnaderna för sjukvården ökar,
            att pengarna inte räcker till och att vi måste ha mer och mer
            pengar. Men ska vi klara morgondagens hälso- och sjukvård långsiktigt
            måste det till en allt större tyngdpunkt på de förebyggande åtgärderna
            för att folkhälsan ska öka.
          </note>
          <note type="speaker">
            Anf. 217 BO KÖNBERG (fp):
          </note>
          <note>
            Fru talman! Det är viktiga frågor vi diskuterar denna eftermiddag
            och kväll. Därför är det förstås extra beklagligt att det ansvariga
            statsrådet, såsom redan påpekats vid flera tillfällen, inte heller
            den här gången har tyckt att det kunde vara värt att bevilja riksdagen
            sin närvaro. Nu är vi här i den svenska riksdagen väldigt försynta
            jämfört med många andra parlament. Hade vi varit i det brittiska
            parlamentet hade den klassiska talkören utbrutit: Vi vill se positivhalaren
            och inte hans apa! Det hade varit trevligt att få se positivhalaren
            här. Vi får i stället nöja oss med att diskutera med - vad ska
            jag säga i det svenska parlamentet? - hans medarbetare och ställa
            frågor till dem. Jag hoppas att vi ska få tillfälle till detta.
          </note>
          <note>
            I den rapport som kom i veckan från Socialstyrelsen nämns bl.a.
            att 56 % av kvinnorna i vårt land och
          </note>
          <note>
            43 % av männen anser att sjukvården har blivit sämre de senaste
            fem åren. Vilket parti som har haft det politiska ansvaret på
            riksplanet och i majoriteten av landstingen är ju ingen hemlighet,
            åtminstone inte för denna kammare - på många ställen, liksom här
            i huset, tillsammans med Vänsterpartiet och Miljöpartiet.
          </note>
          <note>
            Jag hade tänkt blicka lite grann på några väsentliga områden
            och se vad som har hänt under socialdemokraternas gångna sju år
            och möjligen på några punkter jämföra det med vad som hände under
            de tre år som de borgerliga partierna hade ansvaret för den nationella
            politiken i början av 90-talet. Jag tycker inte att det är så
            hårt eller krävande att titta efter vad socialdemokraterna har
            gjort på sju år. Det är inte fråga om att, på det svåra område
            som sjukvården utgör, ställa frågor och ställa samman bokslut
            efter ett, ett och ett halvt eller två år, utan det är som sagt
            sju år. De områden jag tänkte försöka belysa är köerna, frågan
            om utbyggnaden av primärvården och av husläkarna, äldreomsorgen
            samt vad vi får ut av våra pengar, dvs. det man brukar kalla produktivitet.
            Jag tror, fru talman, att jag inte har valt speciellt udda områden
            utan ganska centrala områden inom sjukvårdspolitiken när jag valt
            dessa fyra områden.
          </note>
          <note>
            När det gäller köerna har de länge varit ett problem i svensk
            sjukvård. De var det i slutet av 80-talet och i början av 90-talet.
            Med den regering vi fick hösten 1991 blev det efter några månader
            införande av den s.k. vårdgarantin. Aldrig tidigare under några
            mätperioder har vi haft så korta vårdköer som vi hade
          </note>
          <note>
            1994. Såvitt jag känner till finns det ingen statistik över situationen
            nu som tyder på någonting annat än att köerna i dag är längre
            än när socialdemokraterna övertog ansvaret för sjukvården. Min
            första fråga till statsrådets medarbetare här i kammaren är om
            man under de år som vi har haft socialdemokratiska sjukvårdsministrar
            har uppfattningen att köerna blivit kortare. Det är en ganska
            enkel fråga som bör vara möjlig att besvara relativt kort.
          </note>
          <note>
            Min andra punkt gällde vad som har hänt med utbyggnaden av allmänläkare
            och husläkare i vårt land under de här två perioderna. Under de
            tre år vi hade borgerlig regering ökade, har Riksdagens revisorer
            redovisat, antalet allmänläkare i vårt land med drygt
          </note>
          <note>
            1 400, dvs. ungefär 40 per månad i tre års tid. Att döma av det
            material jag försökt få tag i över vad som hänt under de socialdemokratiska
            sju åren, för att kunna göra en rättvisande jämförelse, förefaller
            det som antalet de första åren faktiskt minskade - om vi ska tro
            Riksdagens revisorer, och det ska vi säkert -
          </note>
          <note>
            medan det därefter har ökat något. Sammantaget ser det ut som
            om man under dessa sju år faktiskt har klarat att öka antalet
            allmänläkare ungefär i takt med befolkningsutvecklingen - men
            inte mer.
          </note>
          <note>
            På de tre borgerliga åren minskade, enligt Riksdagens revisorer,
            antalet patienter som en allmänläkare behövde ta hand om från
            3 460 ned till 2 250. Min tro är alltså att man där har legat
            still i sju års tid under socialdemokraterna.
          </note>
          <note>
            Min andra fråga till dem som talar för socialdemokraterna i den
            här debatten är: Har jag i huvudsak rätt i påståendet att det
            skedde en dramatisk utbyggnad av husläkarsystemet och allmänläkarkåren
            under de tre borgerliga åren och att det i praktiken har stått
            still under sju socialdemokratiska år?
          </note>
          <note>
            Jag tror att det på de här två punkterna kommer att visa sig
            att det är svårt att bestrida de uppgifter jag har.
          </note>
          <note>
            På den tredje punkten, den om äldreomsorgen, är det svårare att
            göra den här typen av bedömningar.
          </note>
          <note>
            Det är svårare än att mäta vårdköer eller räkna läkare att kunna
            bedöma om våra äldre får en hygglig, anständig och bra äldreomsorg
            och hur den förändrar sig över tiden. Min bedömning är att den
            närmast har försämrats. Men jag har inga fullödiga belägg för
            det, och jag hoppas förstås att jag har fel. På den här punkten
            blir min fråga alltså en aning öppnare: Är det så att socialdemokraterna
            här i kammaren anser att äldreomsorgen i vårt land i dag är bättre
            än för sju år sedan?
          </note>
          <note>
            Den fjärde punkten gällde vad vi får vi ut för de pengar vi satsar
            på sjukvård. Enligt en rapport som
          </note>
          <note>
            Landstingsförbundets ekonomer presenterade för två år sedan förbättrades
            produktiviteten, det vi fick ut per satsad vårdkrona, under de
            tre borgerliga åren med ungefär 14 %. För varje krona fick vi
            1994 ut ungefär 14 % mer än vi fick tre år tidigare. De siffror
            som sedan redovisas för den första delen av de socialdemokratiska
            sju åren visar oförändrad produktivitet. Det är alltså fram till
            1997/98. När man gör prognoser för tiden därefter, framemot år
            2004 - och då har man förmodligen varit så pessimistisk att man
            räknat med ett fortsatt socialdemokratiskt regeringsinnehav -
            utgår man också från oförändrad produktivitet.
          </note>
          <note>
            Min bedömning är, efter att ha läst de här rapporterna, att det
            tycks vara så att på tre borgerliga år får man ut 14 % mer per
            krona för medborgarna i form av vård, medan det förefaller som
            om det står still i sju år, och förmodligen ett år till, dvs.
            åtta år, med socialdemokratisk regering. Har jag fel eller har
            jag rätt på den punkten?
          </note>
          <note>
            Jag skulle också, för att använda denna debatt just till debatt,
            vilja ställa en fråga till utskottets ordförande Ingrid Burman,
            som denna gång, liksom flera gånger förut, talar mycket väl om
            den generella välfärden. Min fråga har sin utgångspunkt i vad
            som har hänt med de privata sjukvårdsförsäkringarna under de här
            sju åren. Det var nämligen så att det i praktiken var omöjligt
            att sälja privata sjukvårdsförsäkringar i vårt land i början av
            90-talet när köerna försvann. De försäkringsmäklare och försäkringsbolag
            som ägnade sig åt detta hade det ungefär lika svårt som kylskåpsförsäljare
            på Grönland. Men under de sju socialdemokratiska åren har antalet
            privata sjukvårdsförsäkringar ökat i snabb takt och är i dagsläget
            ca 150 000.
          </note>
          <note>
            Är det, med Ingrid Burmans definition på generell välfärd, inte
            så att man måste säga att den generella välfärden har försämrats
            under de här sju åren, att döma av möjligheten att sälja privata
            sjukvårdsförsäkringar?
          </note>
          <note>
            Kenneth Johansson tog med rätta upp den väsentliga frågan hur
            vi använder våra pengar vad gäller fördelningen mellan försäkringskassor
            och vård. Han ställde frågor till Miljöpartiets representant om
            hur det kom sig att Miljöpartiet på några veckor har ändrat uppfattning,
            från att i början av oktober ha väckt en gemensam motion med Centerpartiet
            och Folkpartiet om den finansiella samordningen till att på några
            veckor, som sagt var, gå över till att vara för en annan modell
            och i praktiken se till att det inte kunde bli majoritet i utskottet
            och därmed inte i riksdagen för en samordning en bit in på det
            nya året.
          </note>
          <note>
            Det svar som Kenneth Johansson fick hoppas jag berodde på okunnighet.
            Gör det inte det är det värre.
          </note>
          <note>
            Den motion som väckts finns tillgänglig i denna riksdag. Den
            är inte hemlig. Den trepartimotionen finns tillgänglig och vem
            som helst kan ta del av den. Miljöpartiets talesman i dessa frågor
            skröt nyss något oförsiktigt med att hon var väl påläst i den
            här frågan.
          </note>
          <note>
            Fru talman! Vi har från Folkpartiets sida drivit sjukvårdsfrågor
            i många år. Vi har förstås gjort det därför att de är oerhört
            väsentliga för medborgarna.
          </note>
          <note>
            Vi har i årets motion för framtiden pekat på sådana saker som
            vårdpeng, behovet av finansiell samordning, husläkarsystem, rättigheter
            för psykiskt sjuka, en förbättrad tandvård och fler privata vårdgivare,
            för att bara nämna några exempel. Skulle de förslagen bifallas,
            vilket de knappast lär göra i dag, skulle svensk sjukvård förbättras.
            Nu är det stor risk att vi ovanpå de sju förlorade år svensk sjukvård
            har upplevt får ett förlorat år till fram till nästa års val.
          </note>
          <note type="speaker">
            Anf. 218 SUSANNE EBERSTEIN (s) replik:
          </note>
          <note>
            Fru talman! Bo Könberg talar om ministern som en positivhalare
            med sin apa och saknar positivhalaren. Mycket ska man höra innan
            öronen ramlar av, och mycket har jag blivit kallad för, men aldrig
            apa och aldrig här. Är det en debattordning som Folkpartiet vill
            införa här, eller var det bara en lapsus och ett dåligt försök
            att vara rolig?
          </note>
          <note type="speaker">
            Anf. 219 BO KÖNBERG (fp) replik:
          </note>
          <note>
            Fru talman! Jag har självklart inte kallat Susanne
          </note>
          <note>
            Burman för en apa. Jag har bara berättat vad som händer i det
            brittiska parlamentet. Eftersom Susanne
          </note>
          <note>
            Burman företräder regeringen får hon vara glad att hon gör det
            i den här kammaren och inte i det brittiska parlamentet.
          </note>
          <note type="speaker">
            Anf. 220 SUSANNE EBERSTEIN (s) replik:
          </note>
          <note>
            Fru talman! Susanne Eberstein har ingenting att tillägga. Det
            var för dåligt.
          </note>
          <note type="speaker">
            Anf. 221 INGRID BURMAN (v) replik:
          </note>
          <note>
            Fru talman! Jag ska inte svara på alla frågor som är ställda
            till statsministerns medarbetare, men en fråga ställdes till mig
            och den ska jag försöka besvara. Den gällde om den generella välfärden
            har urholkats i och med att det nu finns privata försäkringslösningar
            på marknaden. Och svaret är naturligtvis ja, precis som jag sade
            i mitt anförande.
          </note>
          <note>
            Lösningen är ju att vi, Vänsterpartiet, Socialdemokraterna och
            Miljöpartiet, avser att höja taken i sjukförsäkringarna. Det är
            en inställning som jag också förstår att Folkpartiet har. Det
            är bra, för den generella välfärden måste omfatta många, så att
            inte flertalet känner sig tvingade att söka andra lösningar.
          </note>
          <note>
            Mitt problem blir då hur Folkpartiet tänker lösa detta, eftersom
            man ska samregera med bl.a. Kristdemokraterna som vi hörde nyss
            absolut inte kunde tänka sig den lösningen. Centern är inte inne
            på den lösningen. Jag har för tillfället inte kunskap när det
            gäller Moderaterna.
          </note>
          <note>
            Jag är alldeles övertygad om att den majoritet som nu sitter
            kommer att hantera den här frågan, liksom många andra frågor,
            väl när det gäller att återskapa den generella välfärden. Frågan
            är hur Folkpartiet tänker hantera den.
          </note>
          <note type="speaker">
            Anf. 222 BO KÖNBERG (fp) replik:
          </note>
          <note>
            Fru talman! Det var alldeles rätt, som Susanne
          </note>
          <note>
            Eberstein uppfattade det, att jag ställde just den specifika
            frågan till utskottets ordförande. Men det var en missuppfattning
            från Susanne Ebersteins sida att jag frågade om sjukpenningförsäkringen.
          </note>
          <note type="speaker">
            Anf. 223 TREDJE VICE TALMANNEN:
          </note>
          <note>
            Repliken gäller Ingrid Burman.
          </note>
          <note type="speaker">
            Anf. 224 BO KÖNBERG (fp) replik:
          </note>
          <note>
            Fru talman! Jag ber om ursäkt.
          </note>
          <note>
            Den fråga jag ställde till Ingrid Burman gällde ju att det säljs
            många fler privata sjukvårdsförsäkringar,
          </note>
          <note>
            150 000.
          </note>
          <note>
            Jag diskuterar mycket gärna - det gjorde jag i går i denna kammare
            - frågan om vi ska ha tak eller inte i socialförsäkringarna, alltså
            inkomstbortfallsförsäkringarna. Men jag är tacksam om Ingrid Burman
            är vänlig och svarar på frågan om hon tycker att det är ett problem
            och ett tecken på att den generella välfärden har blivit sämre
            att det är så lätt att sälja privata sjukvårdsförsäkringar.
          </note>
          <note type="speaker">
            Anf. 225 INGRID BURMAN (v) replik:
          </note>
          <note>
            Fru talman! Jag ska försöka besvara även den frågan. Jag uppfattade
            att det handlade om generell välfärd och sjukförsäkringar, men
            vi ska ta tag även i den här frågan.
          </note>
          <note>
            Jag tror att detta är ett tecken på många saker. Det ena är naturligtvis
            ett tillgänglighetsproblem, vilket
          </note>
          <note>
            Bo Könberg är väl medveten om att den här majoriteten avser att
            hantera och även satsar pengar för att hantera.
          </note>
          <note>
            Den andra delen tror jag har sin grund i att det finns en rad
            privata sjukvårdsinrättningar som erbjuder tilläggstjänster vid
            sidan av den ordinarie sjukvården. Senast var det S:t Göran som
            i samarbete med
          </note>
          <note>
            Skandia var på väg i denna riktning. Det innebär att det skapas
            en otrygghet bland människor, att man ska börja betala sjukvården
            med den privata plånboken.
          </note>
          <note>
            Då tittar man i sin privata plånbok och den känns väldigt tom.
            Då söker man försäkringslösningar.
          </note>
          <note>
            Medicinen mot detta - jag hoppas att Bo Könberg delar uppfattning
            om det receptet - är att vi fortsätter att satsa på den offentliga
            sjukvården. Vi ser till att den erbjuder den vård som människor
            efterfrågar och försöker så att säga att begränsa den vård som
            skulle erbjudas i tilläggstjänster mot privat betalning. Vi bygger
            vidare på den generella välfärden i offentlig regi. Jag hoppas
            att jag och Bo Könberg är eniga om detta.
          </note>
          <note type="speaker">
            Anf. 226 BO KÖNBERG (fp) replik:
          </note>
          <note>
            Fru talman! Ingrid Burman och jag är inte eniga om att det ska
            ske i offentlig regi, om hon med det menar att sjukvården ska
            produceras i offentlig regi.
          </note>
          <note>
            Det är en av de stora stridsfrågorna mellan våra två partier.
            Vi är för en generell välfärd och en offentlig finansiering, men
            ser väl att den kan presenteras av många olika. Man kan ha privata
            tandläkare, man kan ha offentliga tandläkare, man kan ha privata
            husläkare osv. Där skiljer vi oss åt.
          </note>
          <note>
            Det intressanta med svaret var, om jag uppfattade det rätt, att
            det bekräftade mitt försök till analys, dvs.
          </note>
          <note>
            att det är bristerna under de sju socialdemokratiska åren, stödda
            av Vänsterpartiet, som har lett till att det går att sälja privata
            sjukvårdsförsäkringar. Under de borgerliga partiernas tre år var
            det omöjligt att sälja privata sjukvårdsförsäkringar. Det var
            en marknad som stod helt och hållet still. Det gjorde den just
            på grund av det som Ingrid Burman snuddade vid, nämligen tillgänglighetsproblem,
            för att använda ett lite byråkratiskt ord, eller köer. Är köerna
            borta är det mycket få människor som ovanpå det de har betalat
            i skatt väljer att ta privata sjukvårdsförsäkringar.
          </note>
          <note>
            Jag tror att vi på det lilla delområdet var nästan överens i
            analysen.
          </note>
          <note type="speaker">
            Anf. 227 HELENA HILLAR ROSEN-QVIST (mp) replik:
          </note>
          <note>
            Fru talman! Jag uppmärksammar att Bo Könberg, om jag uppfattat
            namnet rätt, är en mästare i härskartekniker. Vi har fått erfara
            både osynliggörande - att inte kunna hålla reda på vad de kvinnliga
            meddebattörerna heter - och förlöjligande genom att vi åläggs
            olika egenskaper som vi inte vill kännas vid, t.ex. att jag skulle
            vara skrytsam. Det vore mig alldeles fjärran att skryta, särskilt
            när jag sitter i den prekära belägenheten att få hoppa in i ett
            utskott i stället för en ledamot som är långvarigt sjuk och dessutom
            får försöka ta itu med vissa frågor som rör ett annat utskott,
            där en av våra ledamöter också är sjuk. Detta hoppas jag att Bo
            Könberg kan ta tillbaka.
          </note>
          <note>
            Det han har svårare att ta tillbaka är en motion som Folkpartiet
            skrev för två år sedan. Det är den historieskrivningen jag har.
            Jag nöjer mig inte med att gå tillbaka ett år, utan jag går tillbaka
            inte till oktober i år, inte till förra året utan till för två
            år sedan. Då hade vi en motion uppe i socialutskottet från Folkpartiet
            om finansiell samordning.
          </note>
          <note>
            Jag skulle vilja fråga Bo Könberg om den senaste motionen, som
            vi skrev ihop, och varför Folkpartiet inte är berett att fullfölja
            sina tankar, som jag har hört framföras tidigare av folkpartister,
            nämligen att utvidga rehabiliteringsåtgärderna till att omfatta
            även försök inom Socsam och Frisam.
          </note>
          <note type="speaker">
            Anf. 228 BO KÖNBERG (fp) replik:
          </note>
          <note>
            Fru talman! Jag tror att jag redan har bett om ursäkt för att
            jag missuppfattade ett namn. Jag har mina fel och brister, och
            jag försöker att erkänna dem så gott det går.
          </note>
          <note>
            Däremot blev jag lite förvånad över svaret. Jag hänvisade till
            en motion som väcktes för två månader sedan av Miljöpartiet, Centerpartiet
            och Folkpartiet.
          </note>
          <note>
            Precis som Kenneth Johansson undrar jag vad det är som gör att
            man från Miljöpartiet har ändrat sig och gjort en helomvändning
            i den här frågan.
          </note>
          <note>
            I det förra inlägget var man inte speciellt rak när man hävdade
            att det berodde på någonting som någon annan hade sagt för två
            år sedan. Min fråga gällde -
          </note>
          <note>
            och det vore bra om vi kunde få svar på den, inte bara vi här
            i kammaren utan också andra - vad det är som gör att Miljöpartiet
            inte var berett att fullfölja det arbete som vi gemensamt har
            bedrivit sedan november i fjol.
          </note>
          <note>
            Jag har full respekt för att det kan vara svårt att hoppa in
            som ersättare. Men jag hoppas ändå att de två utmärkta personer
            från Miljöpartiet som arbetade med den här frågan och som nu är
            sjuka har kunnat förmedla en del av det som hände under dessa
            8-9
          </note>
          <note>
            månader. Har de inte gjort det finns ju motionen.
          </note>
          <note>
            Hade man gjort det hade man kunnat få en majoritet.
          </note>
          <note type="speaker">
            Anf. 229 HELENA HILLAR ROSEN-QVIST (mp) replik:
          </note>
          <note>
            Fru talman! Det är ju det som jag undrar lite grann över. Självklart
            vet vi vad våra kamrater har sagt tidigare. Vi kan inte stanna
            vid oktober. Jag delar Bo
          </note>
          <note>
            Könbergs otålighet över att det inte händer så mycket på det
            här området, absolut. Men varför begränsar ni er i er reservation
            i socialförsäkringsutskottet till den finansiella samordningen
            mellan försäkringskassan och hälso- och sjukvården?
          </note>
          <note>
            Ni hävdar i er reservation att köerna till vård och behandling
            och bristande rehabilitering kostar försäkringskassan pengar i
            form av utbetalning av sjukpenning och i värsta fall onödiga förtidspensioneringar.
          </note>
          <note>
            jag håller absolut med om det.
          </note>
          <note>
            Det var ju en av grunderna för att skriva en gemensam motion,
            att vi hade denna samsyn. Men varför begränsar ni er då? Ni skriver
            i sista meningen i
          </note>
          <note>
            Centerns och Folkpartiets reservation: Finansiell samordning
            mellan försäkringskassan och hälso- och sjukvården kan ändra på
            detta. Det är ju det som vi inte är överens om.
          </note>
          <note>
            Nu anser socialdemokraterna att det går att komma vidare med
            oss och Vänsterpartiet. Jag anser att det är ni som har svikit
            det som vi då var överens om.
          </note>
          <note>
            Det gäller inte bara att begränsa sig till Finsamförsöken. De
            är helt okej, och jag vet att det var ni som startade dem en gång
            i tiden, men det blir för begränsat. Det finns jättebra Socsamförsök,
            och man behöver föra in även arbetsmarknaden för rehabiliteringens
            skull. Ni skriver ju det själva.
          </note>
          <note>
            Varför kan ni inte vara med och fullfölja det hela?
          </note>
          <note>
            Det hade väl varit en utomordentligt stor bredd om även Folkpartiet
            och Centern hade varit med.
          </note>
          <note type="speaker">
            Anf. 230 BO KÖNBERG (fp) replik:
          </note>
          <note>
            Fru talman! I den motion som jag hänvisade till nämns såväl Finsam
            som Socsam. För kammaren kan jag bara upprepa det som är känt
            för många, nämligen att såväl Finsam som Socsam innehåller finansiell
            samordning. De bägge propositioner som ligger till grund för både
            Finsam och Socsam lades fram av den borgerliga regeringen med
            min namnteckning på. Så jag har inte det minsta emot Socsam.
          </note>
          <note>
            Antingen är det så att det är en medveten eller omedveten förvirring
            - jag hoppas det senare. I motionen finns detta med. Det är inte
            så som det antyddes, att vi har avgett en reservation och att
            Miljöpartiet därefter har gjort upp med socialdemokraterna, utan
            Miljöpartiet vägrade att fortsätta samtalen med oss och gick ihop
            med de andra partierna.
          </note>
          <note>
            Det är alltså en helt felaktig historieskrivning, och jag är
            ledsen för att den framförs. Jag hoppas återigen att det är av
            misstag.
          </note>
          <note type="speaker">
            Anf. 231 CONNY ÖHMAN (s):
          </note>
          <note>
            Fru talman! Kommittén Välfärdsbokslut över 90-
          </note>
          <note>
            talet avlämnade sin slutrapport för någon månad sedan. Där kan
            man inhämta mycket kunskap. Om det område som vi behandlar här
            skriver man bl.a. att spädbarnsdödligheten nästan halverades under
            1990-
          </note>
          <note>
            talet. Sverige har i dag världens lägsta spädbarnsdödlighet.
            Medellivslängden ökade kraftigt under 90-
          </note>
          <note>
            talet, med mer än över ett år för kvinnor och drygt
          </note>
          <note>
            1 ½ år för män. Den som lever i Sverige i dag bor i ett land
            som ligger i världstopp när det gäller medellivslängd.
          </note>
          <note>
            Jag påstår inte att detta enbart är sjukvårdens förtjänst. Många
            faktorer samverkar när det gäller folkhälsa. Men jag konstaterar
            att detta har skett samtidigt som socialdemokraterna har tvingats
            att ta ett huvudansvar för att sanera landets ekonomi på ett sådant
            sätt att det tyvärr har drabbat även sjukvårdens ekonomi.
          </note>
          <note>
            Bilden av svensk folkhälsa och sjukvård är mångfasetterad. Det
            finns de som bara målar upp en eländesbild. Därför tycker jag
            att det är bra att ta till sig en del av det som välfärdsbokslutet
            konstaterar kring
          </note>
          <note>
            90-talet.
          </note>
          <note>
            Men förvisso finns det också bekymmer. Den andel av befolkningen
            som känner oro och ångest har ökat, konstateras i välfärdsbokslutet.
            Det finns regionala skillnader, könsmässiga skillnader och skillnader
            i hälsa mellan olika samhällsgrupper, som många tidigare talare
            har varit inne på.
          </note>
          <note>
            Chatrine Pålsson tog upp den specifika frågan om könsskillnader
            och hälsa. Om hon läser på s. 19 i budgetförslaget beskrivs detta
            och det uppdrag som
          </note>
          <note>
            Socialstyrelsen får av regeringen att komma med åtgärdsförslag
            i den frågan. Dessutom vill jag påminna Chatrine Pålsson om att
            vi väntar på en folkhälsoproposition under våren där denna fråga
            kommer att vara högaktuell. Om Chatrine Pålsson lugnar sig lite
            så ska vi diskutera dessa frågor.
          </note>
          <note>
            Tillgängligheten till vården måste förbättras. Personalrekryteringen
            är ett bekymmer på både kort och lång sikt. Där måste åtgärder
            vidtas.
          </note>
          <note>
            Välfärdsbokslutet konstaterar också: Det historiskt starka stödet
            för de grundläggande principerna i den svenska välfärdspolitiken
            har inte försvagats nämnvärt under 1990-talet. Detta gläder mig
            som socialdemokrat. Jag kan förstå att en del andra har en helt
            annan uppfattning i det fallet. Men människor sätter, trots de
            ekonomiska svårigheterna, sin tillit till de grundläggande värderingar
            som vi har för vårt välfärdssystem och sjukvårdssystem.
          </note>
          <note>
            Det grundläggande för att man ska kunna bedriva en bra sjukvård
            i ett land är självfallet att landets ekonomi är i balans, att
            man har kontroll på utgifterna och inkomsterna. En återgång till
            en slapphänt ekonomisk politik på nationell nivå skulle vara förödande
            för sjukvårdens möjligheter.
          </note>
          <note>
            Av stor betydelse är självfallet också hur staten behandlar sjukvårdshuvudmännen.
            I tre omgångar har nu Socialdemokraterna, Vänsterpartiet och Miljöpartiet
            kunnat medverka till beslut som innebär förstärkningar av sjukvårdens
            ekonomi. Det gäller dels de berömda försvarsmiljarderna, dels
            den uppgörelse som har träffats om att tillföra 3,75 miljarder
            i köbekämpningspengar.
          </note>
          <note>
            Chris Heister säger lustigt nog att detta inte är några nya pengar.
            Men i moderaternas motion plockar man bort dessa 3,75 miljarder
            som en besparing och sätter minus framför dem. Det som inte är
            några nya pengar lyckas man i sin motion att ta bort. Det är trolleri
            i den högre skolan, såvitt jag förstår.
          </note>
          <note>
            På samma sätt är det i moderaternas ekonomiska motion. Leif Carlson
            pekar mycket riktigt på att man vill anslå ytterligare 7 miljarder
            kronor till sjukvården under de närmaste tre åren. Men Leif Carlson
            läser bara en rad i moderaternas ekonomiska motion. Läser man
            ytterligare rader ser man att moderaterna för nästa år vill ta
            bort 2 ½ miljarder i statsbidrag, året därpå ytterligare 8 miljarder
            i statsbidrag och året därpå 14 miljarder i statsbidrag.
          </note>
          <note>
            Hur man än läser s. 83 i moderaternas ekonomiska motion blir
            det ett minskat ekonomiskt utrymme för att bedriva sjukvård. Den
            helhetsbilden vill jag delge kammaren och dem som möjligtvis lyssnar
            till den här debatten. Det är något av ett hyckleri, Leif Carlson,
            att bara ta med en rad i en ekonomisk motion och inte redovisa
            de två rader som innebär kraftiga inskränkningar i anslagen till
            den svenska sjukvården.
          </note>
          <note>
            Vidare säger Chris Heister i sitt anförande att varenda krona
            i det moderata alternativet är finansierad.
          </note>
          <note>
            Om jag då tittar på den utgiftspost i socialutskottets betänkande
            som är den enskilt största i Moderaternas alternativ handlar det
            om läkemedlen. Moderaterna säger: Vi kan ta bort 2,7 miljarder
            kronor. Så står det i texten. Leif Carlson står här i talarstolen
            och säger:
          </note>
          <note>
            Egentligen borde vi kanske utöka anslaget till läkemedel. När
            man läser texten handlar det i realiteten om att man ska ta bort
            2,7 miljarder kronor i stödet till läkemedelsförmånen. Efter att
            ha läst de här förslagen som sammantaget ska bli de 2,7 miljarder
            kronorna måste man ställa sig frågan: Är detta förslag finansierat
            krona för krona?
          </note>
          <note>
            Som ett litet exempel säger man att Apoteket AB
          </note>
          <note>
            borde kunna svara för minst 600 miljoner kronor av kostnadsminskningen
            och att detta ska kunna realiseras år 2002.
          </note>
          <note>
            Socialutskottet med flera moderata ledamöter besökte Apoteket
            AB för några veckor. Där redogjorde man då för sin ekonomi och
            för sin situation. Om några veckor skulle det alltså vara realism,
            Chris
          </note>
          <note>
            Heister, i att ta bort 600 miljoner kronor för Apoteket
          </note>
          <note>
            AB. Detta är i min värld och mot bakgrund av vad vi hörde på
            Apoteket AB:s föredragning definitivt inte någon realistisk budget.
          </note>
          <note>
            Vidare talar man om att på komfortläkemedel ska man kunna ta
            bort en halv miljard nästa år, men det talas inte om hur detta
            ska ske. Man återupprepar sitt förslag om att stuva om detta till
            en försäkring där människor som i dag är lyckliga nog att inte
            ha några kostnader för läkemedel ska betala in 1 200 kr år för
            att finansiera Moderaternas läkemedelsförmån, när man vet att
            med ytterligare några hundra kronor får man högkostnadsskyddet
            och full täckning. Vad är det för realism i att människor frivilligt
            skulle betala
          </note>
          <note>
            1 200 kr om man inte behöver använda läkemedel?
          </note>
          <note>
            Den premien är ju alldeles för hög i förhållande till den förmån
            man skulle få ut av den.
          </note>
          <note>
            Chris Heister säger att krona för krona är finansierad i budgetalternativet.
            När man tar del av era förslag på läkemedelsområdet faller detta
            i min värld definitivt ihop och är icke ett uttalande som stämmer.
          </note>
          <note>
            Här har också diskuterats om de olika landstingens situation.
            Det viktigaste för mig som socialdemokrat är att deras skatteunderlagstillväxt
            blir bra till följd av hög sysselsättning och att de nu får de
            här påspädningarna av pengar. Det finns säkert många saker som
            förklarar att en del landsting klarar sig riktigt bra, att de
            går med överskott. En del går med minus. Chatrine Pålsson har
            tagit upp sitt hemlandsting Kalmar, som helt riktigt har ett bekymmer
            just nu.
          </note>
          <note>
            Men det allra största bekymret bland svenska landsting måste
            man ändå anse att Stockholms läns landsting står för. Där har
            man en ekonomisk situation som innebär att man de två första åren
            av denna mandatperiod hade över 3 miljarder kronor i underskott.
            Prognosen för i år är över 2 miljarder i underskott. Landstingets
            egna revisorer skriver: Det kan inte anses förenligt med god ekonomisk
            hushållning och motiverar allvarlig kritik. De internationella
            kreditinstituten sänker betyget.
          </note>
          <note>
            Om man kan överskrida en landstingsbudget med uppemot 5 miljarder
            på tre år är det klart att man kan redovisa resultat i form av
            kortade köer. Vilken landstingspolitiker skulle inte kunna göra
            det?
          </note>
          <note>
            Till Bo Könberg skulle jag kunna säga att det var precis det
            ni gjorde 1991-1994, bedrev sjukvård på krita. Det är klart att
            det kan man ju göra ett antal år, men det går inte uthålligt att
            göra på det sättet.
          </note>
          <note>
            Den socialdemokratiska sjukvårdspolitiken bygger på att vi tittar
            på hur mycket vi faktiskt kan finansiera till sjukvården, vad
            som är möjligt att mobilisera av ekonomiska resurser till sjukvården
            och sedan försöka att ha ett system som producerar mesta möjliga
            sjukvård för pengarna.
          </note>
          <note>
            Bo Könberg ställer ett antal frågor om vad som har hänt med sjukvården
            i Sverige. Om Bo Könberg tittar på antalet by-passoperationer,
            starroperationer, höftledsoperationer eller vad som helst sedan
            början av 90-talet och fram till nu ska han se att de har kraftigt
            ökat.
          </note>
          <note>
            Det är riktigt, som Bo Könberg säger, att antalet allmänläkare
            inte har ökat. Vi tog fram den nationella handlingsplanen för
            att just öka möjligheterna för landstingen att bemanna primärvården
            bättre.
          </note>
          <note>
            Men jag tycker inte att man ska ropa så högt som
          </note>
          <note>
            Bo Könberg gör när det gäller primärvården när vi i tidningen
            Dagens Medicin den här veckan kan läsa att det landsting som har
            lägst andel öppenvårdsbesök inom primärvården är det borgerligt
            styrda Stockholm, som ligger i botten på listan över hela landet.
          </note>
          <note>
            Även det borgerligt styrda Stockholm har alltså en hel del att
            göra i den frågan innan vi är framme vid vad jag tror att både
            Bo Könberg och jag tycker är en tillfredsställande bemanning inom
            svensk primärvård.
          </note>
          <note type="speaker">
            Anf. 232 LEIF CARLSON (m) replik:
          </note>
          <note>
            Fru talman! Conny Öhman säger att om man överskrider budgeten
            är det ingen konst att ta bort köerna. Då rekommenderar jag Conny
            Öhman att åka till Kalmar län och träffa sina partikamrater och
            till
          </note>
          <note>
            Värmland, som har landets sämst skötta ekonomi och som inte ens
            fick kredit hos bankerna, men som har växande köer trots sina
            underskott. Där har Conny
          </note>
          <note>
            Öhman en mission att fylla. Sätt i gång!
          </note>
          <note>
            När det gäller läkemedlen vill jag säga att vi har lagt fram
            förslag som sedan har kommit upp i t.ex.
          </note>
          <note>
            den senaste läkemedelsutredningen. Det handlar om bättre kassationsåtgärder
            och bättre handhavande av läkemedel.
          </note>
          <note>
            När det gäller t.ex. komfortläkemedel menar jag att dessa ska
            man betala själv när de inte används för sjukdom. Men vi vill
            inte göra på det ovanligt osympatiska sätt som regeringen gör,
            nämligen att göra handlingarna offentliga och ägna regeringssammanträdena
            åt att tala om folks vikt, deras sexuella bekymmer och om de möjligen
            ska ha medicin. Det är alltså en viss skillnad här.
          </note>
          <note>
            Fru talman! När det gäller apoteksmonopolet har också statens
            utredningar sagt att det finns miljarder att tjäna på att avveckla
            monopolet.
          </note>
          <note>
            Fru talman! Jag har ett par frågor till Conny Öhman.
          </note>
          <note>
            I Socialstyrelsens hälso- och sjukvårdsrapport talar man om hur
            viktigt det är att få bort ineffektiva behandlingsformer, därför
            att de medför stora kostnader, vilket vi länge har sagt. SBU gör
            de utvärderingar som behövs för att man ska kunna göra det. Man
            har en liten budget på 30 miljoner. Vi säger att den bör ökas
            med 10 miljoner, därför att det ger tio- eller tjugofaldigt igen
            att få bra behandlingar plus att det blir bättre vård för patienterna.
            Men Socialdemokraterna är passiva. De bifaller inte en ökning
            av det anslag som kan göra att vi får en bättre utvärdering, en
            bättre sjukvård och nöjdare patienter.
          </note>
          <note>
            Vid presskonferensen framkom det också att patienterna var mer
            nöjda med servicen hos privatpraktiker. Landstingsförbundet som
            var med där kunde inte riktigt förstå det här. Kan Conny Öhman
            möjligen förklara vad det är som gör att människor är mer nöjda
            med servicen hos de privata?
          </note>
          <note type="speaker">
            Anf. 233 CONNY ÖHMAN (s) replik:
          </note>
          <note>
            Fru talman! Jag har ett mycket gott betyg att ge
          </note>
          <note>
            SBU. Man har presterat ett 80-tal rapporter det senaste året.
            Sprid dem ut till svensk sjukvård på ett effektivt sätt, så är
            jag säker på att vi kommer att få bra effekt av detta.
          </note>
          <note>
            När det gäller realismen i Moderaternas ekonomiska alternativ
            frågar jag om det är möjligt att säga att de saker som ni moderater
            föreslår ger de budgetkonsekvenser som ni säger för ett år.
          </note>
          <note>
            Jag hävdar att det måste vara omöjligt att säga att
          </note>
          <note>
            Apoteket AB rakt av ska ta bort 600 miljoner i kostnader nästa
            år för att kunna finansiera Moderaternas besparingsalternativ.
          </note>
          <note>
            Leif Carlson har ju varit med i många sjukvårdsdebatter här i
            riksdagen. För några år sedan sade Leif
          </note>
          <note>
            Carlson att sjukvården inte behöver mera pengar. Nu var det stora
            flaggskeppet i Leif Carlsons anförande att Moderaterna ställer
            upp med 7 nya miljarder till sjukvården. Men det är ju inte 7
            nya miljarder, utan det är ett minus till sjukvården.
          </note>
          <note>
            Det är faktiskt så att Leif Carlson och Moderaterna är de enda
            bedömare av svensk sjukvård som hävdar att sjukvården skulle klara
            sig med mindre resurser, när vi faktiskt vet att sjukvården står
            inför stora utmaningar i form av nya medicinska landvinningar
            och i form av en åldrande befolkningen i det här landet.
          </note>
          <note type="speaker">
            Anf. 234 LEIF CARLSSON (m) replik:
          </note>
          <note>
            Fru talman! Det är just bl.a. för att SBU:s skrifter ska skrivas,
            och gärna bli fler, som vi avsätter mer pengar. Det säger ni nej
            till.
          </note>
          <note>
            Det är inte Apoteket AB som vi ska begära pengarna av. Vi tänker
            ta bort Apoteket AB och se till att det blir konkurrensutsatt.
          </note>
          <note>
            Vi har sagt att man inte ska sätta in pengar i ett system som
            inte fungerar. Då börjar det aldrig fungera ordentligt utan då
            fortsätter den dåliga funktionen.
          </note>
          <note>
            Man bara smetar över och döljer såren. Därför måste man först
            göra stora förändringar. Sedan tror jag, och vi har aldrig sagt
            annat, att sjukvården kommer att behöva mer pengar. Vi har nu
            visat på en väg, eftersom sjukvården är i sådan kris, att vidga
            sjukvårdens möjligheter att få in andra aktörer, benchmarking,
            konkurrensutsättning, morötter och bestraffningar för att få ut
            en bättre effekt. För det avsätter vi pengar.
          </note>
          <note>
            Sedan, fru talman, fick jag inget svar på varför patienter tycker
            att det är bättre att går till privata vårdgivare. Jag tror faktiskt
            att det beror på att landstingen är planekonomiska monopol. Sådana
            har alltid som kännetecken dålig service och dålig patienttillfredsställelse.
          </note>
          <note>
            Slutligen, fru talman, måste jag säga att efter att nu ha lyssnat
            på socialdemokraternas talesmän i sjukvårdsfrågor förstår jag
            faktiskt varför inte socialministern kom hit och mötte folkets
            valda representanter. Den sjukvårdspolitiken skulle jag inte vilja
            stå och försvara.
          </note>
          <note type="speaker">
            Anf. 235 CONNY ÖHMAN (s) replik:
          </note>
          <note>
            Fru talman! Vi som står för denna politik hoppas också att Leif
            Carlsson inte ställer sig upp och pratar för den.
          </note>
          <note>
            Först detta med patienternas tillfredsställelse med vården, Leif
            Carlsson. Så länge jag har sysslat med sjukvårdspolitik har det
            varit på det viset, och det är min uppfattning, att när människor
            som väl har fått sin vård i det här landet i efterhand tittar
            på sitt vårdförlopp, den vård de har fått alltifrån diagnostik
            till det att de känner sig friska igen, är utomordentligt nöjda
            med den vård som ges i Sverige. De som är kritiska, berättigat
            kritiska, är självfallet de människor som tvingas vänta för länge
            innan de får den vård som de gärna skulle vilja få snabbare. Så
            enkelt är det för mig.
          </note>
          <note>
            Sedan vet jag inte om Leif Carlsson har läst veckans nummer av
            Dagens Medicin. Där säger Vårdförbundets ordförande Eva Fernvall
            att hon riktar hård kritik mot Stockholms läns landsting för att
            privatiseringarna i Stockholm går för snabbt och motverkar sitt
            syfte. Hon säger: Privatisering har blivit ett mål i sig. Men
            det finns inget nytänkande. Vi ser inte att vården förbättras
            för medborgarna.
          </note>
          <note>
            Det är Vårdförbundets ordförandes ord om det som händer just
            nu för medborgarna i Stockholms läns landsting.
          </note>
          <note type="speaker">
            Anf. 236 BO KÖNBERG (fp) replik:
          </note>
          <note>
            Fru talman! Conny Öhman nämnde mot slutet av sitt anförande att
            det under den borgerliga tiden i början av 90-talet var så att
            sjukvården drevs på krita.
          </note>
          <note>
            Några av oss har ju hört det där argumentet förut. Jag får väl
            bara påminna om att Sverige i början av 90-
          </note>
          <note>
            talet gick igenom den värsta ekonomiska krisen på sådär två generationer,
            sedan 1930-talet.
          </note>
          <note>
            Det var också så att sjukvårdens resurser under de där åren tvingades
            minska med ca 5 %. Så det var inte så mycket krita. Jag har heller
            inget minne av att
          </note>
          <note>
            Conny Öhman och hans partivänner krävde större minskningar av
            sjukvårdens resurser.
          </note>
          <note>
            Det glädjande som hände de åren var att svensk sjukvårdspersonal
            gjorde en fantastiskt insats. Trots minskningen av resurserna
            med 5 % ökade de den vård som gavs med 9 %. Det var alltså sammantaget
            en produktivitetsökning på 14-15 %. Det var utomordentligt imponerande.
            En av de frågor som jag tog upp var att den här förbättringen
            helt har upphört under de sju förlorade åren med Socialdemokraterna.
          </note>
          <note>
            Jag noterar att Conny Öhman är överens med mig på en av de fyra
            punkter som jag tog upp, det här om husläkarutbyggnaden och vad
            som har skett där på senare år. Jag vet ju att Conny Öhman precis
            som jag är mycket engagerad i att få en utbyggnad av det hela.
          </note>
          <note>
            Jag vet det, för vi förde ju samtal om det förra hösten.
          </note>
          <note>
            Då lärde jag mig att Conny Öhman hade den inställningen. Från
            vår sida, från Folkpartiets, Centerpartiets och Miljöpartiets
            sida, levererade vi det vi skulle i samband med den nationella
            handlingsplanen. Hur det gick i den andra delen har vi ju redan
            varit inne på i dagens debatt och i gårdagens debatt i denna kammare.
          </note>
          <note>
            Men hur är det med de tre återstående frågorna,
          </note>
          <note>
            Conny Öhman? Är köerna i dag kortare än för sju år sedan? Är
            äldreomsorgen i dag bättre än för sju år sedan? Har produktiviteten
            ökat alls under Socialdemokraternas sju år?
          </note>
          <note type="speaker">
            Anf. 237 CONNY ÖHMAN (s) replik:
          </note>
          <note>
            Fru talman! När det gäller detta med primärvårdens bemanning
            har ju Bo Könberg många gånger hänvisat till utvecklingen i Stockholm.
            Därför var det intressant att ta del av Dagens Medicins redovisning
            av hur det står till med fördelningen primärvård kontra öppenvårdsbesök
            på sjukhus. Det betyg man får här är ju faktiskt att just Stockholms
            läns landsting är det sämsta i landet i det avseendet. Det är
            ju en partibroder till Bo Könberg som i allra högsta grad har
            ansvaret för detta. När Bo Könberg i diskussioner säger att han
            är intresserad av att förstärka bemanningen borde väl det även
            gälla, Bo Könberg, i det landsting som är Sveriges största, och
            där dessutom
          </note>
          <note>
            Folkpartiet har ett betydande inflytande när det gäller sjukvårdsutvecklingen?
          </note>
          <note>
            Men alldeles uppenbart är det inte på det viset att döma av den
            redovisning vi har sett i Dagens Medicin, utan det förhåller sig
            precis tvärtom. Är Folkpartiets inställning till primärvård en
            läpparnas bekännelse eller är man beredd att följa upp det man
            har sagt i ord med handling i de landsting där man faktiskt själv
            har möjlighet att påverka?
          </note>
          <note>
            Sedan får jag säga att det som Bo Könberg tar upp är stora frågor
            som det är svårt att svara på i ett tvåminutersinlägg. Helt klart
            är ju att antalet prestationer i svensk sjukvård ökar år för år.
            Titta på vilken diagnos, vilken behandling som helst. Titta på
            de stora som var föremål för vårdgarantin i början av 90-talet.
          </note>
          <note>
            Bo Könberg vet ju liksom jag, även om det inte ingår i den borgerliga
            retoriken, att den här vårdgarantin med de tio punkterna faktiskt
            beslutades innan valet
          </note>
          <note>
            1991. I retoriken i talarstolen sade Bo Könberg att det var något
            som infördes under den borgerliga regeringstiden.
          </note>
          <note type="speaker">
            Anf. 238 BO KÖNBERG (fp) replik:
          </note>
          <note>
            Fru talman! För att ta den sista frågan först är det alldeles
            sant att det fattades ett beslut på våren 1991, när vi fortfarande
            hade en socialdemokratiska regering. Men det är också sant att
            några månader innan lades det fram en motion från Folkpartiets
            sida som ledde fram till det ställningstagandet. Men vi behöver
            kanske inte bråka så mycket om vem som tog initiativet till vårdgarantin.
            Den hade diskuterats redan på
          </note>
          <note>
            80-talet i andra sammanhang och från andra partiers sida. Det
            här gällde mer vad som hände för medborgarna.
          </note>
          <note>
            Då handlade min fråga bara om detta: Är det längre köer i dag
            eller inte? Det är för komplicerat, säger
          </note>
          <note>
            Conny Öhman. Jag vet inte om det är så komplicerat.
          </note>
          <note>
            Jag tror nästan inte att det finns någon i Sverige som sysslar
            med frågan som inte instämmer med min bedömning, dvs. att vårdköerna
            i dag är längre än de var för sju år sedan.
          </note>
          <note>
            I fråga om äldreomsorgen sade jag i mitt inlägg att det är svårare
            att bedöma. Jag var orolig för att det var sämre. Det har inte
            kommenterats. Vad gäller produktiviteten redovisar jag alla mina
            källor, och jag undrade om det fanns någonting som talade emot
            bedömningen att det egentligen inte har hänt någonting under socialdemokratisk
            tid om man ser på hur mycket vi får ut per vårdkrona.
          </note>
          <note>
            Till sist, för frågor bör ju besvaras, har vi frågan om Stockholms
            läns landsting och besöken. Jag har också hunnit se den där artikeln.
            Mitt intryck var att den inte handlade om bemanningen. Jag kan
            ha läst fel, men mitt intryck var att den handlade om hur många
            besök som gjordes på sjukhus respektive inom primärvården. Det
            är ju ett erkänt faktum att det i storstäderna, med deras stora
            tillgång till akutsjukhus, är så att en hel del av medborgarna
            av gammal vana, om jag får säga så, går till akutsjukhusen med
            saker som de i ett bra system, med ett väl utbyggt husläkarsystem,
            borde gå till husläkarvården med.
          </note>
          <note type="speaker">
            Anf. 239 CONNY ÖHMAN (s) replik:
          </note>
          <note>
            Fru talman! Jo, men Bo Könberg, det är väl ändå så att det ska
            finnas en viss relation mellan bemanningen och antalet besök man
            gör inom primärvården.
          </note>
          <note>
            Rimligtvis borde det vara så att om man har en låg bemanning
            inom primärvården presteras det färre besök. Har man en hyggligt
            bra bemanning inom primärvården presteras det mer besök. Speciellt
            gäller detta om man hanterar det på det sättet att man ser till
            att man har vissa kommunicerande kärl mellan primärvården och
            sjukhusens öppna vårdmottagningar.
          </note>
          <note>
            Då borde det vara på det sättet att man faktiskt även i ett borgerligt
            styrt landsting skulle kunna ha en ambition att föra över en del
            onödiga besök på sjukhus till vårdcentralerna, till primärvården.
            Uppenbarligen finns inte det styrsystemet i Stockholms läns landsting.
          </note>
          <note>
            När det gäller äldrevården är det ju så att den här kammaren
            har fattat beslut om en handlingsplan. Det finns en summa pengar
            till det. Den planen sjösätts just nu ute i Sverige. En av de
            punkter som är ett bekymmer när det gäller äldrevården är ju de
            facto helt klart att tillgängligheten i fråga om läkare är för
            låg inom äldrevården. Det var en av de saker som också togs upp
            i den nationella handlingsplanen; att en hel del av de pengar
            som avsätts där ska användas just till att förbättra läkarinsatserna
            i äldreboendet i
          </note>
          <note>
            Sverige.
          </note>
          <note>
            Det var ju nödvändigt att göra det, för en av de saker som faktiskt
            slog sönder det system vi hade när det gäller läkarkontinuiteten
            inom äldreboendet i
          </note>
          <note>
            Sverige var ju just det husläkarsystem som Bo Könberg var med
            om att införa. Det var en åtgärd som på en del håll ganska radikalt
            slog sönder kontinuiteten i läkarbemanningen i äldreboendet i
            Sverige. Och det som vi nu delvis har att göra är att reparera
            skadorna av det.
          </note>
          <note type="speaker">
            Anf. 240 CHATRINE PÅLSSON (kd) replik:
          </note>
          <note>
            Fru talman! Inledningsvis handlade det om forskningen om kvinnors
            och mäns förutsättningar och hälsa. Där vill jag bara kommentera
            att hela 1,6-
          </note>
          <note>
            miljonersklubben väntar på handling. Vi har i denna kammare vant
            oss vid att få löften om propositioner som ska innehålla vissa
            saker, bl.a. löften om utredningar. Men det är handling som räknas.
            Och jag är glad om det kommer med till våren i propositionen.
          </note>
          <note>
            Jag ska noga följa det.
          </note>
          <note>
            Conny Öhman läste ur Välfärdsbokslutet. Jag brukar också försöka
            ta del av det. Men en sak undrar jag: Varför refererar inte Conny
            Öhman till den psykiska hälsan för vår befolkning, eftersom det
            kommer larmrapport efter larmrapport om hur den psykiska hälsan
            försämras? Det fanns rapporter i dag i medierna om hur många procent
            av kvinnorna och männen i
          </note>
          <note>
            Sverige som äter psykofarmaka. Det är ett jättestort problem
            som jag måste säga är det som jag kanske oroar mig mest för. Varför
            tog inte Conny Öhman upp det? Och delar Conny Öhman min oro inför
            den psykiska ohälsan hos den svenska befolkningen?
          </note>
          <note type="speaker">
            Anf. 241 CONNY ÖHMAN (s) replik:
          </note>
          <note>
            Fru talman! Vi får båda läsa folkhälsopropositionen när den kommer.
            Uppdraget till Socialstyrelsen står det om i underlaget från regeringen
            till denna budget.
          </note>
          <note>
            Jag sade exakt följande när jag citerade ur Välfärdsbokslutet:
            Den andel av befolkningen som känner oro och ångest har ökat.
          </note>
          <note>
            Jag tog alltså upp den frågan, och den oroar mig.
          </note>
          <note type="speaker">
            Anf. 242 CHATRINE PÅLSSON (kd) replik:
          </note>
          <note>
            Fru talman! Nu handlar det inte bara om vanlig oro och ångest
            för att man inte ska vård därför att man får stå i kö. Man har
            också andra inbyggda saker som kan göra att man utvecklar antingen
            en psykisk sjukdom, akut eller kronisk, eller att man lever under
            ständig stress som gör att man blir oerhört tagen av detta. Jag
            hoppas därför att Conny Öhman kan utvidga psykiatrin till att
            gälla mer än ångest och oro.
          </note>
          <note type="speaker">
            Anf. 243 CONNY ÖHMAN (s) replik:
          </note>
          <note>
            Fru talman! Självfallet rör psykiatrin väldigt mycket. Vi behöver
            inte definiera vad psykiatri är.
          </note>
          <note>
            Men med det som jag sade åsyftade jag självfallet alla psykiatriska
            problem.
          </note>
          <note type="speaker">
            Anf. 244 GUNNEL WALLIN (c) replik:
          </note>
          <note>
            Fru talman! Jag skulle vilja ställa en fråga till
          </note>
          <note>
            Conny Öhman om det verkligen är riktigt att det är åldern och
            inte behovet som ska styra stödet till tandvården? Är det ett
            effektivt sätt att använda statens medel?
          </note>
          <note type="speaker">
            Anf. 245 CONNY ÖHMAN (s) replik:
          </note>
          <note>
            Fru talman! Jag tog inte upp tandvården alls i mitt anförande.
            Jag vet att Catherine Persson kommer att göra det senare. Jag
            tycker därför att det är lämpligt att Gunnel Wallin ställer den
            frågan lite senare till
          </note>
          <note>
            Catherine Persson som kommer att ta upp tandvården.
          </note>
          <note type="speaker">
            Anf. 246 GUNNEL WALLIN (c) replik:
          </note>
          <note>
            Fru talman! Sitter man i ett utskott ska man kunna svara på alla
            frågor. Eftersom vi nu diskuterar tandvård och folkhälsofrågor
            så ställde jag den frågan.
          </note>
          <note>
            Då kan jag ta upp en annan fråga i stället. Rapporten om genusforskning
            förelåg faktiskt 1996, så det är verkligen på tiden att det kommer
            ut någonting av den. Den gällde bemötande av kvinnor, läkemedel
            och att man inte bara utgår från en 25-årig man när man bedömer
            sjukvård. Detta säger jag för att ytterligare spä på det tidigare
            replikskiftet.
          </note>
          <note type="speaker">
            Anf. 247 CONNY ÖHMAN (s) replik:
          </note>
          <note>
            Fru talman! Jag satt själv med i den nationella folkhälsokommittén
            som har sett över hela folkhälsoproblematiken i Sverige. Den jobbade
            i tre år och lämnade sitt förslag för drygt ett år sedan. I den
            återfinns oerhört mycket när det gäller genusfrågor och många
            olika problemområden inom hälso- och sjukvården och inom folkhälsoområdet.
            Just nu arbetar man med den proposition som ska läggas fram på
            basis av Folkhälsokommitténs arbete. Det är min förhoppning, och
            säkert också Gunnel Wallins förhoppning, att det i den kommer
            att återfinnas mycket som handlar just om denna mycket viktiga
            fråga.
          </note>
          <note>
            För några år sedan gavs ju Socialvetenskapliga forskningsrådet
            i uppdrag att göra väldigt mycket forskning på detta område för
            att skaffa underlag och kunskap. Nu har vi denna kunskap, och
            jag instämmer gärna i att det nu är dags för åtgärder i denna
            fråga.
          </note>
          <note type="speaker">
            Anf. 248 LARS ELINDERSON (m):
          </note>
          <note>
            Fru talman! Så här sent på kvällen är det vissa risker med att
            hänvisa till vissa personer och ange vissa namn med tanke på att
            vi börjar bli lite utmattade allihop, och då kan det bli fel.
            Jag ska därför försöka avstå från att göra det.
          </note>
          <note>
            Men jag ska göra ett undantag, och jag ska nämna
          </note>
          <note>
            Susanne Eberstein som i sin inledning beskrev årets budget som
            en reformbudget, och det föranledde faktiskt mig att ändra en
            del i mitt förberedda anförande. Hon räknade upp ett antal områden
            där regeringen och samarbetspartierna satsar mer pengar för att
            lösa de problem där det enligt Socialdemokraternas och stödpartiernas
            uppfattning har uppstått problem under besparingarnas 90-tal.
          </note>
          <note>
            Om man har varit med på det sociala området och inom sjukvården
            så kan man konstatera att många av de problem som hon faktiskt
            hänvisade till är problem som vi har upplevt från och till under
            betydligt längre tid än under de allra senaste åren på 90-talet.
            Snarast kan man väl säga att de första åren på 90-talet var ett
            undantag från dessa bekymmer, t.ex. när det gäller väntetider
            och köer inom sjukvården, mot vad som gällde under en stor del
            av 80-talet och också under
          </note>
          <note>
            70-talet. Och vi har återgått till en situation, efter den borgerliga
            regeringstiden i början av 90-talet, som snarast var den som rådde
            generellt sett under 80-talet och under 70-talet, inte minst på
            sjukvårdens område.
          </note>
          <note>
            När det gäller det område som jag i första hand ska tala om,
            handikappolitik eller politik för att stödja personer som har
            olika former av funktionshinder, så noterade jag inte att Susanne
            Eberstein angav en enda reform. Jag medger att det finns en del
            nya pengar anslagna, men någon reformbudget för de funktionshindrade
            skulle jag inte vilja kalla den här budgeten som vi nu diskuterar.
          </note>
          <note>
            Jag tycker också att det är talande att Susanne
          </note>
          <note>
            Eberstein i sin inledning nöjde sig med att beskriva vilka nya
            pengar som tillförs välfärdsområdet och inte minst det sociala
            området och sjukvårdsområdet.
          </note>
          <note>
            Men hon berättade inte på en enda punkt vilka brister inom välfärdssystemet
            som möjligen kan bero på felaktigheter eller ineffektiva system.
            Jag delar inte
          </note>
          <note>
            Socialdemokraternas uppfattning vare sig i det ena eller i det
            andra avseendet. Det är inte bara, eller ens i första hand, av
            ekonomiska skäl som vi kan se revor i välfärdssystemet. På område
            efter område kan vi tvärtom konstatera att sättet att organisera
            välfärden i sig leder till brister och att mer pengar knappast
            kan avhjälpa dessa brister.
          </note>
          <note>
            Jag återgår då till hur jag som landstingspolitiker upplevde
            en stor del av 80-talet, inte lika mycket på
          </note>
          <note>
            70-talet. Då konstaterade vi varje år att vi för att lösa köproblemen
            inom sjukvården måste höja skatten.
          </note>
          <note>
            Och nästan varje år hade vi i flera landsting diskussioner om
            mer pengar för att lösa problemen i vården.
          </note>
          <note>
            Och uttrycket köpengar har inte uppfunnits i de uppgörelser som
            har gjorts mellan regeringen och landstinget här, utan köpengar
            till sjukvården har jag varit med om att anslå under en stor del
            av 80-talet. Det var lika meningslöst som att kasta pengar till
            svinen.
          </note>
          <note>
            Varje år ökade köerna, trots att resurserna ökade i samma utsträckning.
          </note>
          <note>
            Då var det intressant att notera att den produktivitetsmätning
            som Bo Könberg hänvisade till. Den gjordes under de år då resurserna
            till sjukvården drogs ned i början av 90-talet. Man konstaterar
            att produktionen faktiskt ökade trots att resurserna minskade.
            Jag kan ställa mig frågan, för att inte rikta den till Susanne
            Eberstein: Kan det möjligen ha berott på att man genomförde någon
            förändring i struktur och system som gjorde sjukvården effektivare,
            eller var det tillfälligheter som ledde till att produktiviteten
            ökade under den perioden?
          </note>
          <note>
            På område efter område kan man konstatera när man ser den här
            budgeten att det visserligen är resurstillskott, men man kan inte
            se någon tendens till omprövning av systemtänkande, stordriftstänkande
            och monopoltänkande hos majoriteten över huvud taget. Det gäller
            inte bara sjukvården. Det gäller handikappomsorgen, läkemedelsområdet,
            hjälpmedelsområdet och gäller, det har jag noterat särskilt tydligt
            allra senast, hörselvården och tolkverksamheten ute i landstingen
            som är organiserade efter samma principer och uppvisar precis
            samma bekymmer och problem som alla andra monopol. Utan att jag
            ska jämföra med produktionen av bilar, muttrar eller någonting
            annat i de östeuropeiska planekonomierna uppvisar monopolsystemen
            alla symtom som också de planekonomiska produktionsmonopolen uppvisade
            i Östeuropa.
          </note>
          <note>
            Vår uppfattning från moderat sida, och det har också Leif Carlson
            varit inne på, är att vi sannolikt kommer att behöva att skjuta
            till kanske ganska mycket pengar till sjukvården för att täcka
            behoven av en åldrande befolkning i framtiden. Men det viktigaste
            är, för att de här pengarna ska få en effekt, att vi måste skapa
            nya system för att fördela pengarna så att de ger incitament till
            dem som är produktiva ute i vården och incitament till människor
            att själva välja formen för hur de här tjänsterna ska tillhandahållas
            så att de är effektiva och tillgodoser människors egna behov.
            Konkurrens och valfrihet är viktiga i sig.
          </note>
          <note>
            Människor, särskilt de som har svåra problem på grund av sjukdom,
            funktionshinder eller annat, får inte bara större möjligheter
            att välja mellan olika alternativ, utan de får också därigenom
            möjligheter att utforma sin egen livssituation efter de specifika
            behov som varje enskild individ har. Därför kan man inte ensidigt
            diskutera de ekonomiska ramarna för välfärdssamhället utan att
            också ta hänsyn till de behov som finns att förändra systemen
            och strukturerna.
          </note>
          <note>
            Fru talman! Jag ska nämna två områden som vi ändå har reservationer
            på och som rör funktionshindrade. Det ena gäller frågan om att
            föräldraskap ska motivera möjlighet att få assistans för en svårt
            funktionshindrad förälder.
          </note>
          <note>
            När LSS, lagen om assistansersättning, infördes i mitten av 90-talet
            angavs i propositionen att den frågan skulle utredas särskilt
            och att regeringen avsåg att återkomma till frågan. Den har aktualiserats
            under ett antal år, men först nu har den kommit upp på bordet
            genom ett antal motioner och yrkanden från vårt partis sida. Vi
            har reserverat oss till förmån för att regeringen ska återkomma
            med ett förslag som innebär att också föräldraskap motiverar assistans
            inom ramen för assistansreformen.
          </note>
          <note>
            Det andra gäller hjälpmedelsgarantin. Vi vet alla i dag att hjälpmedelssituationen
            ute i landstingen är bekymmersam. Det beror inte bara på pengar
            utan på att man har en organisation som inte fungerar. Man är
            hänvisad till landstingens och ibland kommunernas hjälpmedelscentraler
            samtidigt som det finns ett utbud på marknaden som de handikappade
            och funktionshindrade inte har möjlighet att utnyttja. Vi vill
            med förtur utreda formerna för en heltäckande hjälpmedelsreform
            som innebär att vi öppnar marknaden för hjälpmedel och skapar
            förutsättningar för en ökad effektivitet inom hjälpmedelshanteringen
            och större möjligheter att introducera nya hjälpmedel för de funktionshindrade
            på marknaden.
          </note>
          <note>
            Fru talman! Jag yrkar bifall till reservation nr 1.
          </note>
          <note>
            Jag står naturligtvis bakom de övriga reservationer som moderaterna
            har skrivit under.
          </note>
          <note type="speaker">
            Anf. 249 LENA OLSSON (v):
          </note>
          <note>
            Fru talman! Den här debatten skulle handla om den övergripande
            ekonomiska politiken, sjukvårdspolitiken och handikappfrågor.
            Jag ska hålla mig till handikappfrågorna.
          </note>
          <note>
            Vänsterpartiet står bakom de mål för handikappolitiken som riksdagen
            har beslutat om och som innebär i korthet ett samhälle där kvinnor
            och män med funktionshinder ska vara fullt delaktiga. Vi anser
            att principen om alla människors lika värde ska vara en grundläggande
            utgångspunkt för hur samhället ska utformas där människor med
            funktionshinder inte utgör något undantag. Det är medborgare med
            samma rättigheter och skyldigheter som alla andra, utifrån var
            och en efter förmåga, åt var och en efter behov.
          </note>
          <note>
            När vi tittar tillbaka i tiden har det hänt en hel del på det
            handikappolitiska området, som Vänsterpartiet aktivt har varit
            med och drivit. Det gäller assistansreformen som har haft oerhört
            stor betydelse för de funktionshindrade. Resurserna har utökats
            år från år, så även 2002. 65-årsgränsen är borta, åtgärder mot
            domstolstrots, lag mot diskriminering i arbetslivet, personliga
            ombud till psykiskt funktionshindrade -
          </note>
          <note>
            för att nämna några åtgärder.
          </note>
          <note>
            Tillsammans med regeringspartiet har Vänsterpartiet tagit fram
            den nationella planen för handikappolitiken Från patient till
            medborgare som handlar om tillgänglighet och diskriminering. Denna
            plan är ett steg till att utforma ett samhälle för alla. Det är
            ett stort ansvar som riksdag och regering nu har för att förverkliga
            dess intentioner de kommande åtta åren.
          </note>
          <note>
            Vänsterpartiet har också aktivt medverkat till ett tillkännagivande
            om att biståndsbeslut som ej verkställts ska ses över och att
            regeringen ska återkomma med förslag till åtgärder. Vi har även
            medverkat till ett tillkännagivande när det gäller bilstödet.
            Nyligen har man tillsatt en utredning som ska se över hjälpmedelsfrågan.
            Detta är frågor som funktionshindrade har en stor del i.
          </note>
          <note>
            Vi har också antagit betänkandet om maxtaxa för äldre och funktionshindrade
            i samarbete med regeringspartiet och Miljöpartiet. Där får vi
            ett högkostnaddskydd för avgifter inom äldre- och handikappomsorgen
            samt ett nationellt förbehållsbelopp.
          </note>
          <note>
            Detta ska träda i kraft till sommaren 2002. Detta kommer att
            få stor betydelse för många av de funktionshindrade. Så det kommer
            reformer även 2002, även om en del tycker att det inte händer
            så mycket.
          </note>
          <note>
            Vi i Vänsterpartiet anser att en hel del har gjorts men att det
            också återstår mycket att göra.
          </note>
          <note>
            I vår reservation 38 tar vi upp LSS och makars ansvar där det
            förväntas att äkta make eller sambo alltid ska finnas till hands
            för att tillhandahålla assistans inom ramen för äkta makars ansvar
            för varandra. Visst ska man känna ansvar för varandra, men det
            måste också finnas gränser. Försäkringskassor och domstolar hänvisar
            till äktenskapsbalken och lämnar avslag på rätten till assistans
            enligt LSS. Vi i Vänsterpartiet anser att denna tolkning är felaktig.
            Äktenskapsbalken tar upp det gemensamma ansvaret för barn och
            ekonomi. Det är inte ovanligt att man inte kan upprätthålla sitt
            arbete fullt ut. Det finns också de som måste sluta sitt arbete
            på grund av att man helt enkelt inte orkar med att ta ansvar för
            både sin funktionshindrade maka eller make och ett förvärvsarbete.
          </note>
          <note>
            När det gäller LSS tar vi upp i vår partimotion upp olika problem
            med reformen. Vi anser däremot att LSS-reformen är mycket bra
            men att den också innehåller problem när det gäller tillämpningen,
            och där vi vill genomföra förbättringar. Därför anser vi att en
            översyn av LSS är nödvändig.
          </note>
          <note>
            Det finns mycket som är bra och som vi kan glädja oss över. Men
            vi har viktiga områden kvar framför oss. Det gäller de psykiskt
            funktionshindrades situation, arbetsmarknaden för funktionshindrade,
            diskriminering och den ekonomiska situationen för de funktionshindrade.
            Där har vi också fått ett tillkännagivande av riksdagen till regeringen
            att den ska återkomma med en utvärdering. Jag vet att rapporten
            är försenad. Den kommer inte förrän i slutet av januari, har jag
            fått rapporter om. Vi får nöja oss med det så länge.
          </note>
          <note>
            Vi återkommer senare till motioner från den allmänna motionstiden
            där vi bl.a. tar upp de funktionshindrade kvinnornas situation
            m.m. Vi kan också ställa oss helhjärtat bakom de krav som den
            samlade handikapprörelsen gjort i sitt valprogram och som debatterades
            nu på den internationella handikappdagen. Jag och mitt parti med
            mig anser att om det ska bli verklighet krävs det ett socialistiskt
            styre.
          </note>
          <note>
            Vänsterpartiet har under mandatperioden medverkat till mer resurser
            för kommuner och landsting. Det är vår bestämda uppfattning att
            det säkert kommer att behövas ytterligare resurser för att klara
            en utveckling av den offentliga sektorn och en förstärkning av
            den generella välfärden. Detta är viktigt inte minst för de funktionshindrade.
            För oss i Vänstern är det bara att konstatera att marknadsstyrning
            och privatisering kommer att vidga dessa klyftor ännu mer.
          </note>
          <note type="speaker">
            Anf. 250 ESTER LINDSTEDT-STAAF (kd):
          </note>
          <note>
            Fru talman! Myten om den perfekta människan som ideal och norm
            riskerar att bli ett hot mot grundläggande värden som delaktighet
            och solidaritet.
          </note>
          <note>
            Graden av handikapp är inte statisk utan snarare en funktion
            av samhällets sätt att vara. Funktionshindret blir i själva verket
            ett handikapp för den enskilde först när samhället inte förmår
            att kompensera bristerna.
          </note>
          <note>
            Människor med funktionshinder blir tyvärr i olika sammanhang
            negativt särbehandlade. Det är diskriminering. Bristande tillgänglighet
            är i sig också en diskriminering. Som yttersta ram för arbetet
            för funktionshindrades rättigheter behövs det därför en generell
            lagstiftning mot diskriminering.
          </note>
          <note>
            Riksdagen har gett regeringen i uppdrag att arbeta fram ett sådant
            förslag. Vi kristdemokrater önskar att det arbetet drivs med högsta
            möjliga fart. De funktionshindrade har väntat länge på att få
            sin självklara rätt till full delaktighet i samhället. Trots en
            bred politisk enighet har det svenska samhället betydliga brister
            i det här avseendet. Det gäller framför allt tillgänglighet, men
            det finns även okunskap och bristande förståelse.
          </note>
          <note>
            I dagarna har Socialstyrelsen kommit med en rapport om den svenska
            sjukvården. När det gäller samverkan kring psykiskt funktionshindrade
            och psykiatrireformens målgrupp sammanfattar Socialstyrelsen det
            i några punkter som jag här läser upp.
          </note>
          <note>
            · Samverkan i rehabilitering för psykiskt funktionshindrade personer
            tenderar att minska.
          </note>
          <note>
            · Daglig sysselsättning är fortfarande outvecklad.
          </note>
          <note>
            Rätten till daglig sysselsättning bör tillförsäkras.
          </note>
          <note>
            · Samverkan kring personer med omfattande psykiskt funktionshinder
            är svår att uppnå.
          </note>
          <note>
            · Ny institutionsvård riskeras att utvecklas för personer som
            inte får ett samordnat stöd i sitt boende.
          </note>
          <note>
            · Kommunernas personal, som står närmast de sammansatta behoven,
            saknar ofta kunskap och stöd för att lösa problemen.
          </note>
          <note>
            · Personliga ombuden kan spela en viktig roll.
          </note>
          <note>
            Uppbyggnad pågår, precis som utskottet poängterar i betänkandet.
          </note>
          <note>
            · Samverkan i den lokala verksamheten fungerar ofta men har svårt
            att överleva utan övergripande stödstrukturer.
          </note>
          <note>
            · Policydokument, kvalitetssäkringsplaner osv. är utan verkan
            om innehållet inte förverkligas.
          </note>
          <note>
            · Tillsynen bör uppmärksamma samverkansaspekten.
          </note>
          <note>
            Detta var Socialstyrelsens sammanfattning i punkter.
          </note>
          <note>
            De psykiskt funktionshindrade får alltså sina behov tillgodosedda
            på ett dåligt sätt. Sedan psykiatrireformens genomförande har
            ca 2 250 psykiskt funktionshindrade fått stöd enligt LSS. Men
            Psykiatriutredningen uppskattade att 20 000-40 000 psykiskt funktionshindrade
            hade sådant behov.
          </note>
          <note>
            Fru talman! Jag yrkar bifall till reservation 42.
          </note>
          <note>
            En annan grupp som också har kommit på undantag är funktionshindrade
            barn. Här finns flera underligheter. Mycket av det är kommunalt
            betingat.
          </note>
          <note>
            Det grundar sig ofta på okunskap som bör åtgärdas.
          </note>
          <note>
            Där vet vi att Socialstyrelsen har påbörjat ett arbete.
          </note>
          <note>
            Men det finns gott om exempel i vårt samhälle som jag tycker
            är hårresande.
          </note>
          <note>
            Flera kommuner nekar t.ex. funktionshindrade barn färdtjänst
            med hänvisning till föräldraansvaret.
          </note>
          <note>
            Man förutsätter att föräldrarna skjutsar sitt eller sina barn.
            Om familjen saknar bil förväntas man åka allmänna kommunikationer.
            Saknas allmänna kommunikationer har barnet ändå inte fått rätt
            till färdtjänst.
          </note>
          <note>
            När barn beviljas färdtjänst har de oftast så omfattande funktionshinder
            att de behöver hjälp även under själva resorna. Men när föräldrarna
            ansökt om ledsagare har de nekats det om barnet är yngre än 10-
          </note>
          <note>
            12 år. Det är oerhört allvarligt eftersom alla barn har skolplikt,
            även de funktionshindrade.
          </note>
          <note>
            Man inser ju själv att man inte kan ålägga föräldrarna att varje
            dag köra sina barn till skolan om de också ska ha ett arbete att
            sköta. Barnombudsmannen anser att det uppenbarligen förekommer
            en mycket tydlig diskriminering av barn. De flesta kommuner har
            rimliga regler om medresenärer. Men många kommuner tillåter bara
            en förälder att följa med på resan. Den andra föräldern och eventuellt
            syskon får ta sig till det gemensamma resmålet på annat sätt.
          </note>
          <note>
            Detta framkommer i en rapport från Vägverket.
          </note>
          <note>
            Henry Freij i Vägverkets expertgrupp i färdtjänstfrågor har uttalat
            sig i Gensvar, som är de blödarsjukas tidning. Han oroas av att
            kommuner tillämpar färdtjänstlagen annorlunda för barn än för
            vuxna. Han tycker att färdtjänstlagen är illa genomtänkt och att
            föräldrar till funktionshindrade barn får slåss för sina rättigheter
            på ett helt oacceptabelt sätt.
          </note>
          <note>
            Det visar sig också i den senaste undersökningen av RBU, Riksförbundet
            för Rörelshindrade Barn och
          </note>
          <note>
            Ungdomar, som det gör en gång om året angående livsvillkoren
            för familjer med funktionshindrade. 900
          </note>
          <note>
            familjer har svarat på enkäten den här gången. Hälften av familjerna
            uppgav att de hade svårt att resa och mycket svårare än andra
            familjer.
          </note>
          <note>
            Bilstödet har inte heller barnperspektiv. Om en förälder beviljas
            bilstöd för ett barn med funktionshinder och ytterligare ett syskon
            blir handikappat kan inte bilen bytas till en större eller inte
            inom en viss tid. Om en förälder har fått bilstöd på grund av
            eget funktionshinder kan inte nytt bilstöd beviljas vare sig för
            byte eller köp av ny bil för ett funktionshindrat barn.
          </note>
          <note>
            Föräldrar med flera funktionshindrade barn får inte väga samman
            barnens funktionshinder för att få rätt bilstöd. Vuxna kan få
            varsin bil men inte en gemensam större med nuvarande regler. Fosterföräldrar
            ingår inte i personkretsen för bilstöd. Det tror jag mer är ett
            förbiseende som bör rättas till i det nya arbetet.
          </note>
          <note>
            Barnperspektivet saknas i fler sammanhang. Den nya förordningen
            för fördelning av bidrag till handikapporganisationer säger att
            enbart funktionshindrade personer får räknas vid beräkning av
            antalet gästdygn vid handikapprörelsernas rekreationsanläggningar.
          </note>
          <note>
            RBU:s anläggningen Mättinge är byggd för att hela familjen ska
            delta. Ingen förälder skickar väl ett litet barn ensamt till en
            sådan anläggning. Dessutom innefattas hela familjen av barnets
            handikapp. Denna nya bidragsberäkning gör att anläggningens driftsbidrag
            minskat med ca 500 000 kr det senaste året till
          </note>
          <note>
            130 000 kr. Om de hade 500 000 kr mer innan förstår ni att det
            är en oerhörd drastisk skillnad för dem. Det äventyrar verksamheten.
          </note>
          <note>
            Vi tycker att det är bra att bilstödet ska ses över skyndsamt.
            Det finns material nog för att göra ett förslag om det. Vi hoppas
            att det kommer snabbt utan att man gör nya utredningar. Det torde
            finnas tillräckligt med sådant. Sedan väntar vi också på redogörelsen
            för Socialstyrelsens fördelning av anslagen.
          </note>
          <note>
            Det är inte acceptabelt om det slår som det har gjort i de exempel
            jag har visat här.
          </note>
          <note>
            Jag yrkar bifall till reservation 42. I övrigt står jag bakom
            de andra reservationer som vi också har undertecknat.
          </note>
          <note type="speaker">
            Anf. 251 CATHERINE PERSSON (s):
          </note>
          <note>
            Fru talman! Jag ska börja med att citera ur ett valprogram: "Alla
            människor är lika mycket värda. Alla människor har samma rättigheter
            och skyldigheter.
          </note>
          <note>
            Alla människor är unika.
          </note>
          <note>
            Vi som har funktionshinder möts av respekt för våra erfarenheter
            och kunskaper. Vi som har funktionshinder kan i samma utsträckning
            som andra människor själva forma våra liv. Tack vare att vi inte
            är utestängda från någon del av samhället träffar vi människor
            med olika bakgrund, vi lär oss av varandra, upptäcker det som
            är gemensamt och det som skiljer.
          </note>
          <note>
            Sysselsättning innebär för de flesta människor arbete inom den
            reguljära arbetsmarknaden. Sysselsättning uppmuntras framför passivitet
            också ekonomiskt. Arbetstider, arbetsformer och arbetsplatser
            är anpassade efter alla människors individuella behov.
          </note>
          <note>
            Den enskildes behov sätts i centrum.
          </note>
          <note>
            Vi som har funktionshinder till följd av skador eller sjukdomar
            före födseln eller tidigt i livet får habilitering under uppväxten
            och när vi är vuxna."
          </note>
          <note>
            Jag började med att säga att detta var ett utdrag ur ett valprogram.
            Det är HSO:s, dvs. Handikappförbundens Samarbetsorgan, valprogram.
            Det presenterades i måndags. Samtliga partier var inbjudna att
            medverka i HSO:s heldagskonferens för att debattera framtidens
            handikappolitik.
          </note>
          <note>
            Glädjande är naturligtvis att HSO:s valprogram och den socialdemokratiska
            målsättningen för handikappolitiken stämmer väl överens. Det är
            bra utgångspunkter för det kommande arbetet.
          </note>
          <note>
            Fru talman! Jag vill i dag också lyfta fram de nationella målen
            för handikappolitiken, som riksdagen för ett och ett halvt år
            sedan beslutade om i den nationella handlingsplanen Från patient
            till medborgare, som vi alla minns. De nationella målen för handikappolitiken
            är
          </note>
          <note>
            - en samhällsgemenskap med mångfald som grund,
          </note>
          <note>
            - att samhället utformas så att människor med funktionshinder
            i alla åldrar blir fullt delaktiga i samhället samt
          </note>
          <note>
            - jämlikhet i levnadsvillkor för flickor och pojkar och kvinnor
            och män med funktionshinder.
          </note>
          <note>
            Innan vi uppnår dessa mål har vi naturligtvis många olika utmaningar
            framför oss. Vi har ett ganska gott utgångsläge för att lyckas
            med dessa föresatser i Sverige. I Sverige lever vi, jämfört med
            i många andra länder, under oerhört bra omständigheter. Vi har
            på många områden så goda förutsättningar att andra inte ens skulle
            drömma om dem. Så är det också när det gäller många åtgärder som
            riktas till funktionshindrade. Många är t.ex. de som beskriver
            den enorma frihet som assistansersättningen innebär.
          </note>
          <note>
            Samtidigt kan vi konstatera att det finns så mycket mer att önska
            och göra innan alla behandlas som, och därmed också känner sig
            som, fullgoda medborgare.
          </note>
          <note>
            Det är ju det som det handlar om: det demokratiska medborgarskapet.
            Enkelt uttryckt gäller det lika värde, rättigheter och skyldigheter.
          </note>
          <note>
            Trots att vi har kommit en bra bit på vägen på många områden
            är det fortfarande flera steg kvar innan vi når målen. De finns
            både i HSO:s och i Socialdemokraternas valprogram.
          </note>
          <note>
            Alldeles för många bostäder är fortfarande otillgängliga. Alldeles
            för många bussar och tåg är funktionsovänliga. Alldeles för många
            får ett otrevligt bemötande, och alldeles för många arbetsplatser
            är inte tillgängliga. Många fler funktionshindrade än människor
            som inte har någon form av funktionshinder saknar arbete.
          </note>
          <note>
            Nationella handlingsplanen är ett verktyg på vägen.
          </note>
          <note>
            Vi måste således angripa utmaningarna på alla politikområden.
            Det är hela samhället som är arenan när miljöer och olika verksamheter
            utformas så att var och en kan delta utifrån sina förutsättningar.
            Det kräver engagemang, kraft och vilja att förändra i de olika
            roller vi har som politiker, arbetskamrater, arbetsgivare eller
            kompisar. Vi måste alla anstränga oss
          </note>
          <note>
            - inte bara ett fåtal.
          </note>
          <note>
            När jag var på konferensen i måndags undrade en journalist vilken
            fråga jag anser vara den viktigaste frågan att driva när det gäller
            de handikappolitiska ansträngningarna. För mig var det väldigt
            enkelt att svara på den frågan. Jag är absolut övertygad om att
            det är viktigast att vi fortsätter att utveckla den generella
            välfärden. Vi ska fortsätta att betala huvuddelen av skolan, förskolan,
            vården och omsorgen via skatter.
          </note>
          <note>
            En moderat sade tidigare att det inte finns några handikappolitiska
            reformer. Jo, det finns det. Handikappolitiken är en del av alla
            politikområden. Det är det som är förutsättningen för att man
            som funktionshindrad ska kunna vara delaktig i samhället. Vi kompletterar
            med individinsatser när så behövs. Den generella välfärden är
            således det bästa utgångsläget för att även funktionshindrade
            ska få ett bra liv.
          </note>
          <note>
            Journalisten frågade också om jag ändå inte skulle vilja lyfta
            fram någon särskild fråga som var viktig just för funktionshindrade.
            Där är svaret inte lika självklart. Det beror naturligtvis på
            vilken situation man har. Men jag skulle nog ändå vilja påstå
            att frågan om arbete och möjligheten att försörja sig själv är
            mest grundläggande för de flesta av oss.
          </note>
          <note>
            Därför är det också glädjande att regeringen har för avsikt att
            göra en översyn med anledning av att människor med funktionshinder
            har svårt att få arbete, oberoende av konjunkturläge. Det ska
            också göras en översyn av läromedlen för personer med funktionshinder.
            Själv har jag möjligheten att utreda frågan om hjälpmedelssituationen.
            Dessa utredningar kommer tillsammans på sikt förhoppningsvis att
            innebära att förutsättningarna förbättras för dem som lever med
            ett funktionshinder.
          </note>
          <note>
            Möjligheten till personlig assistans för personer med omfattande
            funktionshinder ökar möjligheterna till ett liv med valfrihet,
            större inflytande och bättre livskvalitet. Det är skönt att vi
            har lämnat den tid bakom oss då vi hade problem i ekonomin och
            finansieringen av reformen riskerades. Jag tycker att det är väldigt
            bra att vi i dag har en stabil grund att stå på när vi ska finansiera.
          </note>
          <note>
            Flera reservationer och motioner tar upp frågan om stöd till
            psykiskt funktionshindrade. Glädjande är att det under nästa år
            tillförs ytterligare medel för insatser i form av personligt ombud.
            Det är ett steg på vägen. Det är naturligtvis viktigt att vi följer
            upp det.
          </note>
          <note>
            Förhoppningen är att det ska bli rikstäckande. När reformen har
            fått verka ett tag är det angeläget att vi undersöker hur den
            verkar i förhållande till annan lagstiftning.
          </note>
          <note>
            Jag skulle också, med anledning av det en tidigare talare sade,
            vilja säga att en del av de s.k. försvarsmiljarderna ska gå till
            psykiatrin.
          </note>
          <note>
            Några reservationer och motioner tar upp frågan om översyn av
            lagen om stöd och service till vissa funktionshindrade samt lagen
            om assistansersättning.
          </note>
          <note>
            Enligt min uppfattning är det i dag inte angeläget att oroa genom
            att vända upp och ned på dessa lagstiftningar. Däremot är det
            angeläget att stödja och noggrant följa utvecklingen vad gäller
            verksamheten med personligt ombud.
          </note>
          <note>
            Vad gäller de områden där det finns tvivel vid tilllämpningen
            av LSS och LASS utgår jag ifrån att ansvariga myndigheter reagerar
            vid en uppföljning och gör förtydliganden i allmänna råd och föreskrifter.
            Jag utgår också ifrån att regeringen vid behov agerar genom förordningsbeslut.
          </note>
          <note>
            Fru talman! Jag vill också ta upp frågan om bilstöd. De senaste
            tre åren har utbetalningarna av beviljade bilstöd fått stoppas
            före årets slut. Riksrevisionsverket har gjort en översyn som
            visar att det kan finnas behov av regelförändringar i syfte att
            förbättra och effektivisera stödet. Regeringen har sagt att man
            har för avsikt att återkomma i frågan.
          </note>
          <note>
            Socialutskottet menar dock att åtgärder för att förbättra och
            effektivisera bilstödet brådskar. Mot bakgrund av det föreslår
            socialutskottet att riksdagen beslutar att ge regeringen till
            känna att åtgärder snarast ska vidtas för att effektivisera och
            förbättra tilllämpningen av bilstödet. Utskottet förväntar sig
            att regeringen under 2002 återkommer till riksdagen med en redovisning
            av vilka åtgärder som ska vidtas.
          </note>
          <note>
            Vi har blivit ombedda att försöka skynda oss i talarstolen, men
            jag måste ändå säga att jag tycker att det finns ett område där
            moderaterna lurar de funktionshindrade. Det handlar om ett nytt
            anslagsområde som man kallar hjälpmedelsgaranti. Det innebär att
            moderaterna slår ihop anslagen för bilstöd och elektroniska kommunikationer.
            De anslagen är redan i dag små. Senast i måndags sade moderaterna
            att man nu inför en hjälpmedelsgaranti. Den är inte finansierad.
            Det är att lura de funktionshindrade.
          </note>
          <note>
            Till sist yrkar jag bifall till förslaget i socialutskottets
            betänkande SoU1 samt avslag på samtliga reservationer och motioner.
          </note>
          <note type="speaker">
            Anf. 252 KERSTIN HEINEMANN (fp) replik:
          </note>
          <note>
            Fru talman! Catherine Persson radade i sitt anförande upp en
            massa olika områden med lokaler och andra platser som inte är
            tillgängliga för funktionshindrade. Inte minst handlar det om
            skolor och allmänna lokaler, lokaler som ska användas som vallokaler
            t.ex. i nästa års val.
          </note>
          <note>
            Enligt handlingsplanen ska detta vara åtgärdat till
          </note>
          <note>
            2010. Jag skulle vilja fråga Catherine Persson om hon tycker
            att det är rimligt att så många funktionshindrade ska behöva vänta
            så länge innan de kommer in i allmänna lokaler. Ska inte Socialdemokraterna
            fundera om lite grann och göra som Folkpartiet, nämligen anslå
            pengar för att snabba upp den här tillgänglighetsreformen, som
            både ni och vi är angelägna om ska komma till stånd?
          </note>
          <note type="speaker">
            Anf. 253 CATHERINE PERSSON (s) replik:
          </note>
          <note>
            Fru talman! Först tycker jag att det är viktigt att säga att
            jag verkligen inte hoppas att alla uppfattar det som att det först
            är 2010 som man ska börja göra någonting. Det finns en del år
            fram till dess. Man har tid på sig. Om vi ser att det inte händer
            någonting under de här åren måste vi se till att åtgärder vidtas,
            så att man inte börjar agera först 2010.
          </note>
          <note>
            Jag tycker naturligtvis inte att det är rimligt att man som funktionshindrad
            inte har tillgång till vissa lokaler. Sedan är jag inte alldeles
            säker på att den väg som Folkpartiet väljer är den rätta. Min
            erfarenhet från min tid som kommunpolitiker är att man, när det
            utlovades statliga pengar i form av olika stimulansbidrag, ganska
            ofta väntade på att man skulle bli beviljad olika typer av bidrag
            och avstod alltså från att göra vissa typer av insatser.
          </note>
          <note>
            Om vi menar allvar med att vi ska bedriva en politik där funktionshinder
            är en naturlig del av samhället och alla politikområden ska ta
            ansvar måste också ansvars- och finansieringsprincipen gälla.
          </note>
          <note type="speaker">
            Anf. 254 KERSTIN HEINEMANN (fp) replik:
          </note>
          <note>
            Fru talman! Vi i Folkpartiet tycker också att ansvars- och finansieringsprincipen
            ska gälla. Men det är så pass stora brister i tillgängligheten,
            och det händer faktiskt väldigt lite ute i kommunerna. Det finns
            kommuner som inte ens en gång har tagit fram handlingsplaner ännu.
            Då kanske man ändå behöver ta sig en funderare på om man inte
            på olika sätt måste snabba upp det här. Vi tycker inte att det
            är rimligt att så många lokaler och andra platser inte är tillgängliga
            för funktionshindrade.
          </note>
          <note type="speaker">
            Anf. 255 CATHERINE PERSSON (s) replik:
          </note>
          <note>
            Fru talman! Jag delar den uppfattningen. Jag tycker inte heller
            att det är rimligt att kommunerna inte har handlingsplaner på
            det här området. Det handlar inte bara om att lokalerna ska vara
            tillgängliga. Det handlar också om att handikappolitiken ska genomsyra
            alla olika funktionsområden.
          </note>
          <note>
            Vi vet att det är enkelt för många att säga: Det där är inte
            mitt ansvar; det får ni ta hand om i t.ex. socialnämnden, som
            det är lättast att säga.
          </note>
          <note>
            Vi alla måste prata framför allt med våra partivänner som finns
            ute i kommuner och landsting om detta för att de ska inse att
            det är en fråga för alla politiker, medborgare i övrigt, företag
            osv.
          </note>
          <note type="speaker">
            Anf. 256 CHRIS HEISTER (m) replik:
          </note>
          <note>
            Fru talman! Jag ska fatta mig väldigt kort mot bakgrund av att
            Conny Öhman sade att Catherine
          </note>
          <note>
            Persson också skulle ta upp tandvården. Jag har viss förståelse
            för att Catherine Persson försöker begränsa tiden genom att koncentrera
            sig på handikapp, men jag skulle ändå vilja ställa en fråga till
            Catherine
          </note>
          <note>
            Persson. Det är samma fråga som jag ställde till Susanne Eberstein.
            När man nu har för avsikt att lägga fram ett förslag om ett högkostnadsskydd
            i tandvården undrar jag varför man inför en åldersgräns för detta.
          </note>
          <note>
            Anser man att behovet av ett högkostnadsskydd är större för en
            välbärgad 65-åring än för en ensamstående 45-årig mamma med försörjningsansvar
            för tonårsbarn? Jag skulle gärna vilja höra Catherine
          </note>
          <note>
            Perssons synpunkter på detta.
          </note>
          <note type="speaker">
            Anf. 257 CATHERINE PERSSON (s) replik:
          </note>
          <note>
            Fru talman! Först skulle jag vilja säga att vi väl får diskutera
            innehållet i tandvårdspropositionen när den kommer eller när det
            blir någon form av beslut från regeringen. Men jag ska ändå ge
            en kommentar till det förslag som finns från utredaren som gäller
            tandvård för dem över 75 år. Det finns ett begränsat utrymme att
            fördela.
          </note>
          <note>
            Moderaterna har en väldigt liten del mer än vad socialdemokraterna
            har. Av det skälet tycker jag att det är rimligt att man börjar
            i någon ända. Vi vet att det också finns de med låga inkomster
            i de höga åldrarna. På det sättet blir det fördelningspolitiskt
            riktigt.
          </note>
          <note>
            Människor som inte behöver tandvård kommer inte att få tandvård.
            Är man över 75 år och har behov av tandvård får man tandvård.
            Har man inget behov av tandvård och är över 75 år får man heller
            inte någon tandvård.
          </note>
          <note>
            Jag tycker att det är ganska magstarkt av Chris
          </note>
          <note>
            Heister att jämföra med en ensamstående 45-årig mamma när moderaterna
            lägger fram andra förslag.
          </note>
          <note>
            Hur drabbas inte den mamman av att moderaterna inte vill ha maxtaxa
            på dagis, av att moderaterna tänker sänka a-kasseersättningen,
            av fler karensdagar, av sänkta skatter för höginkomsttagare osv.
          </note>
          <note>
            Nej, Chris Heister, oberoende av tandvårdsförslaget är jag övertygad
            om att den 45-åriga ensamstående mamman har det betydligt bättre
            med socialdemokratisk politik.
          </note>
          <note type="speaker">
            Anf. 258 CHRIS HEISTER (m) replik:
          </note>
          <note>
            Fru talman! Om Catherine Persson hade läst hela vårt budgetalternativ
            skulle hon ha sett att den samlade politik som vi lägger fram
            förslag om skulle innebära att den ensamstående mamman hade mycket
            större möjligheter att försörja sig på sin egen inkomst och få
            både valfrihet och kvalitet i barnomsorgen än med den politik
            som socialdemokraterna står för.
          </note>
          <note>
            Men nu diskuterar vi tandvården. Catherine Persson försöker säga:
            Ni har ju så lite pengar, ni moderater. Hur kan ni lägga fram
            ett förslag om ett sådant högkostnadsskydd? Det som skiljer oss
            och er åt är att vi har ett högkostnadsskydd för dem som verkligen
            behöver vårt gemensamma stöd. Vi har en självrisk på 3 000 kr.
            Därutöver har vi ett ordentligt högkostnadsskydd. Vi har det för
            alla. Det är inte ett högkostnadsskydd värt namnet bara för dem
            över 65
          </note>
          <note>
            eller 75 år, som ni har för avsikt att föreslå riksdagen.
          </note>
          <note>
            Det är det som jag tycker är så anmärkningsvärt.
          </note>
          <note>
            Socialdemokraterna talar om den gemensamma välfärden, talar om
            den solidariska finansieringen, och så gör de ett genombrott som
            innebär att man inte längre ska få ett ordentligt stöd efter behov,
            utan man ska få det efter ålder. Det tycker jag är så anmärkningsvärt.
          </note>
          <note>
            Det var mot den bakgrunden som jag ställde frågan till Catherine
            Persson: Hur kan det vara möjligt att man lägger fram förslag
            om ett ordentligt högkostnadsskydd för en välbärgad 65-åring men
            inte för en ensamstående mamma på 45 år med t.ex. ett försörjningsansvar
            för flera tonårsbarn? Det är den fråga som jag tycker är intressant
            och som jag vill ha svar på. Det har jag ännu inte fått.
          </note>
          <note type="speaker">
            Anf. 259 CATHERINE PERSSON (s) replik:
          </note>
          <note>
            Fru talman! Jag har lagt märke till att standardrepliken från
            alla moderata talare den senaste veckan har varit: Vi har noterat
            att ni inte har läst våra motioner.
          </note>
          <note>
            Det är ju konstigt att det inte är någon i hela kammaren som
            har läst moderaternas motioner och att vi gör samma bedömningar
            allihop. Jag har inte läst alla moderaternas motioner, men jag
            har läst en hel del. Jag är fortfarande övertygad om att den mamma
            som Chris Heister pratar om inte har mycket att hämta i moderat
            politik om hon inte är oerhört välbärgad och har en hög inkomst.
            Jag tror inte att det är den mamman, som Chris Heister avser.
          </note>
          <note>
            Jag svarade tidigare på tandvårdsfrågan. Jag sade att vi ännu
            inte vet hur förslaget ser ut. Jag sade också att de som ska få
            stöd från försäkringen är de som har behov, och det förslag som
            tandvårdsutredaren har lagt fram gäller människor över 75 år.
            Det finns i dag inget annat förslag från regeringen. Vi vet också,
            som jag sade, att det finns de med låga inkomster i de riktigt
            höga åldrarna. Vi vet också att det finns ett tandvårdsbehov där.
          </note>
          <note>
            Sedan är jag inte alldeles säker på att den beräkning som Chris
            Heister och moderaterna har gjort när det gäller tandvårdsfinansieringen
            håller. Det innebär att vi måste ta ställning till tandvårdsförsäkringen
            i dess helhet, eftersom det innebär att vi går ifrån stöd till
            bastandvården och den förebyggande tandvården.
          </note>
          <note>
            Det skulle på sikt innebära oerhört höga kostnader.
          </note>
          <note>
            Då skulle vi få de kostnaderna lite längre fram i stället.
          </note>
          <note type="speaker">
            Anf. 260 ROSITA RUNEGRUND (kd):
          </note>
          <note>
            Fru talman! Jag vill bara helt kort nämna något om anhörigvård
            och stöd till anhörigvårdare.
          </note>
          <note>
            Under mina tre år här i riksdagen har jag sett en positiv utveckling
            på grund av det stimulansstöd som kom i samband med den nationella
            handlingsplanen för äldrevården.
          </note>
          <note>
            Det kom ut en ny rapport i slutet av november som beskriver närståendes
            vård av äldre i de anhörigas och professionellas perspektiv. Där
            tas det upp att anhöriga sällan erbjuds utbildning och att de
            har en personlig kunskap om vilka individuella lösningar som ger
            den bästa vården till just deras anhöriga och att den kunskapen
            sällan efterfrågas.
          </note>
          <note>
            Det finns fortfarande väldigt mycket att göra inom just anhörigvård.
            I Storbritannien har de anhöriga en lagstadgad rätt att få sina
            behov bedömda. Dit har vi inte kommit i Sverige ännu.
          </note>
          <note>
            Anledningen till att jag begärde ordet är det svar som utskottet
            ger på vår motion när det gäller anhörigvård. Man anser att motionen
            är tillgodosedd när det gäller att ge fortsatt stöd till nationella
            anhörigorganisationer och även när det gäller ett nytt statsbidrag.
            Vi hade nämligen ett förslag om att ett sådant borde inrättas.
            Detta svar, att motionen är tillgodosedd, ger hopp för framtiden
            och gjorde mig egentligen väldigt glad.
          </note>
          <note>
            Jag ringde dock Anhörigrådets ordförande för att höra hur det
            går med nästa års budget för deras del.
          </note>
          <note>
            Anhörigrådet är en organisation som har funnits i fem år och
            som alltså bildades innan den nationella handlingsplanen trädde
            i kraft. Man har varit högst delaktig i alla de handlingsplaner
            som har upprättats i samråd med socialnämnderna ute i kommunerna.
            Man har tagit kontakt med departementet, men fortfarande -
          </note>
          <note>
            det är snart mitten av december - har man inte fått något besked
            om nästa års bidrag. Det ser jag som en allvarlig brist.
          </note>
          <note>
            Jag vet att det nu är kort om tid, men jag hade helst sett att
            jag hade fått ett svar på frågan: Vad är det som händer, och vad
            ska socialdemokraterna göra? Man svarar att motionen är tillgodosedd,
            men vad anser man just om det här?
          </note>
          <note>
            Ordföranden för Anhörigrådet har besökt 70
          </note>
          <note>
            kommuner under tio månaders tid. Att man uppfyller den nationella
            handlingsplanen och fortsätter med stimulansbidraget är viktigt,
            då vi kan se hur pass viktigt Anhörigrådets arbete faktiskt är
            och att det är värt att ta till vara. Jag ser alltså fram emot
            att man uppfyller precis det man säger i utskottets betänkande.
            Jag hoppas att man också tar till sig vårt förslag om ett nytt
            statsbidrag och att regeringen kan återkomma i den här frågan.
          </note>
          <note type="speaker">
            Anf. 261 TASSO STAFILIDIS (v):
          </note>
          <note>
            Fru talman! Jag ska göra allt jag kan för att snabba mig.
          </note>
          <note>
            Först och främst vill jag instämma i Ingrid Burmans, Rolf Olssons
            och Lena Olssons anföranden.
          </note>
          <note>
            Det finns en hel del frågor som jag står bakom bland de yrkanden
            som behandlas i det här betänkandet. Det handlar bl.a. om kostnadsfria
            preventivmedel, svenska socialarbetare i Köpenhamn, förbud mot
            omskärelse av pojkar och könsstympning av flickor.
          </note>
          <note>
            Jag kommer dock inte att ta upp detta på grund av tidsbristen,
            vilken jag har respekt för. Jag ska enbart lyfta upp några av
            de frågor som är HBT-relaterade.
          </note>
          <note>
            Här vill jag först, fru talman, rikta beröm till socialutskottet
            och dess kansli för att det nu med tydlighet framgår att de motionsyrkanden
            som är HBT-
          </note>
          <note>
            relaterade beskrivs på ett HBT-kompetent och riktigt sätt.
          </note>
          <note>
            Riksdagens tvärpolitiska HBT-grupp har bl.a. lyft upp frågor
            om att utreda HBT-personers situation och livsvillkor. Detta har
            tyvärr utskottsmajoriteten avstyrkt. I synnerhet vad gäller transpersoners
            situation, fru talman, är detta ett märkligt ställningstagande.
          </note>
          <note>
            Varför är det då märkligt? Jo, för att det i dag inte finns någon
            samlad kunskap i Sverige om transpersoners situation. T.ex. har
            regeringen nu lagt fram en proposition där bl.a. hets på grund
            av sexuell läggning förbjuds. I den propositionen har man övervägt
            möjligheten att skydda även transpersoner men kommit fram till
            att tillräcklig kunskap saknas och därmed också belägg för att
            i nuläget även omfatta transpersoner. Propositionen hänvisar också
            till att det finns behov av en utredning om transpersoners situation
            och att en sådan utredning är motiverad.
          </note>
          <note>
            Det finns en reservation, fru talman, från Vänsterpartiet, Folkpartiet
            och Miljöpartiet som just tar upp transpersoner och behovet av
            en utredning. Jag undrar hur och varför utskottet, till skillnad
            från vad regeringen säger i den här hetspropositionen, har kommit
            fram till att en utredning inte är erforderlig. Vad grundar sig
            egentligen det ställningstagandet på, och vad har socialutskottets
            majoritet för kunskaper som ingen annan har? Det vore intressant
            att få reda på det, när faktiskt en proposition lyfter upp den
            här frågan som väldigt viktig och hänvisar till att den behöver
            utredas.
          </note>
          <note>
            Fru talman! Samma sak gäller även det s.k. homosexuppdraget,
            där utskottsmajoriteten av en för mig oförklarlig anledning sätter
            sig emot att utvidga uppdraget till att även omfatta bisexuella
            och transpersoner. Det vore kul, eller bra, om någon representant
            för utskottsmajoriteten kunde förklara detta ställningstagande,
            som jag inte förstår.
          </note>
          <note>
            Jag går så till frågan om den lagstiftning som tvingar transsexuella
            att mot sin vilja skilja sig. Detta är för övrigt en fråga, fru
            talman, som även behandlas av lagutskottet, då både äktenskapsbalken
            och lagen om fastställande av könstillhörighet i vissa fall berörs.
          </note>
          <note>
            Jag vill passa på att informera ledamöterna från socialutskottet
            om att den 15 januari kommer lagutskottet att uppvaktas i frågan.
            Jag skulle önska att någon representant från socialutskottet som
            på något sätt kunde närvara för att på allvar se till de reella
            behoven av lagändringar och på vilket sätt de nuvarande lagarna
            får så negativa konsekvenser för de gifta par som inte vill skilja
            sig då en av parterna genomgår ändring av könstillhörighet.
          </note>
          <note>
            Även här finns en reservation, gemensam mellan
          </note>
          <note>
            Vänsterpartiet och Miljöpartiet, som är helt i linje med HBT-gruppens
            motion.
          </note>
          <note>
            Efter det här försöket att korta mitt anförande vill jag med
            detta yrka bifall till reservation 37.
          </note>
          <note type="speaker">
            Anf. 262 VIVIANN GERDIN (c):
          </note>
          <note>
            Fru talman! Jag vill börja med att instämma i
          </note>
          <note>
            Centerpartiets reservationer och särskilda yttranden.
          </note>
          <note>
            Centerpartiet anser att de grundläggande fri- och rättigheterna
            måste kompletteras med ytterligare rätt till sociala förmåner
            för dem med funktionshinder.
          </note>
          <note>
            Det är nödvändigt för att göra det möjligt för alla att delta
            i samhället på likvärdiga villkor.
          </note>
          <note>
            Vi icke funktionshindrade behöver nya glasögon så att vi bättre
            ser de hinder som försvårar vardagen.
          </note>
          <note>
            Trösklar och smala dörrar som vi knappt ser utgör hinder för
            vissa människor, och därmed utestängs de från att delta i umgänge
            ute i samhället. Det som för oss är så självklart är det inte
            för alla. Det är skrämmande att utanförskapet har blivit så normaliserat
            att många inte ens reflekterar över det.
          </note>
          <note>
            Det är heller inte rimligt att människor med funktionshinder
            ska fråntas sin vuxenidentitet. De, precis som vi själva, måste
            kunna ha rätt till självbestämmande. Livskvalitet är att själv
            kunna bestämma när och var jag vill röra mig i samhället. Att
            ha makt över sitt eget liv bidrar till välbefinnande. Att ha ett
            boende anpassat för att kompensera den funktionsnedsättning man
            drabbats av bidrar till livskvalitet. Att kunna ta sig till arbetet,
            skolan och fritidsaktiviteterna borde vara en självklarhet för
            alla. Det är vårt ansvar att göra detta möjligt.
          </note>
          <note>
            När en eller flera grupper av människor ställs utanför betraktas
            det som diskriminering. Då det gäller utanförskap på grund av
            bristande tillgänglighet anses det inte vara diskriminering.
          </note>
          <note>
            Centerpartiet välkomnar att regeringen nu har för avsikt att
            utreda ett utvidgat skydd mot diskriminering. Vi har tidigare
            påpekat att det behövs en samlad diskrimineringslagstiftning.
            Dagens fem ombudsmannafunktioner kan då samordnas, och därmed
            finns förutsättningar för att ingen ska falla mellan stolarna.
          </note>
          <note>
            Från Centerpartiets sida anser vi också att den nya diskrimineringslagen
            ska omfatta hela livet och inte enbart arbetslivet. Även den som
            i dag inte ryms inom den reguljära arbetsmarknaden bör ha rätt
            till ett arbete. För att öka de funktionshindrades möjligheter
            att erhålla ett förvärvsarbete anser vi att taket bör höjas för
            det ekonomiska stöd som utgår till arbetsgivarens lönekostnader.
            Det skulle gynna den funktionshindrades ställning på arbetsmarknaden
            och även löneutvecklingen.
          </note>
          <note>
            Med en samlad bedömning och ett helhetstänkande för individens
            bästa anser vi i Centerpartiet att en hjälpmedelsgaranti bör införas
            med normer för väntetider och utprovning samt reparationer inom
            rimliga tidsgränser. Dagens långa väntetider för vissa hjälpmedel
            är oacceptabla. Det är inte bra för någon part.
          </note>
          <note>
            Rätten till personlig assistans har givit många funktionshindrade
            ett nytt liv. För några veckor sedan besökte jag en mellansvensk
            stad och träffade Gunnar, funktionshindrad, med ett stort behov
            av hjälp dygnet runt. Efter många år i barndomshemmet bor
          </note>
          <note>
            Gunnar i dag i en egen lägenhet. Gunnar var så glad över att
            äntligen få bestämma över sitt liv och sina små vardagsbestyr.
            Det känns bra att vara delaktig i de beslut som har förbättrat
            Gunnars liv.
          </note>
          <note>
            Jag träffade även några av hans personliga assistenter, som med
            mycket värme och humor alltid fanns till hands för Gunnar. De
            hade verkligen valt rätt yrke, och jag kände att precis så här
            ska det vara för de människor som har drabbats av ett funktionshinder.
          </note>
          <note>
            Även människor med psykiska funktionshinder bör ha rätt till
            personlig assistans. Vi kan inte blunda för de missförhållanden
            som uppstått efter psykiatrireformens genomförande i mitten på
            90-talet. Många av dem som tidigare bott på institutionerna klarade
            inte utflyttningen i samhället till ett eget boende och ensamheten.
            Flera av dem tillhör i dag gruppen utslagna i samhället. Med anledning
            av detta har vi föreslagit att en utvidgning av assistansreformen
            bör utredas.
          </note>
          <note>
            Reglerna för erhållande av ekonomiskt stöd för bilinköp behöver
            också förbättras. Personkretsen bör ses över, likaså de nuvarande
            åldersgränserna. I dag har inte en förtidspensionerad 50-åring
            möjlighet att erhålla bilstöd. Centerpartiet har också lagt fram
            ett förslag om att öka anslaget med 50 miljoner utöver regeringens
            förslag.
          </note>
          <note>
            Bra färdmedel är en förutsättning för att en del funktionshindrade
            ska kunna förflytta sig. Dagens kollektiva färdmedel har tyvärr
            brister som förhindrar att alla kan nyttja dem. De människorna
            blir då hänvisade till färdtjänsten och specialfordon. Det borde
            vara en självklarhet att den funktionshindrade även får ha en
            anhörig och ett barn med på resan. Tyvärr är reglerna oklara i
            dag, och många nekas att ta sina egna barn med.
          </note>
          <note>
            Jag vill avsluta med att säga att handikapporganisationernas
            arbete är mycket betydelsefullt och att det har stor betydelse
            för oss beslutsfattare såväl som för de funktionshindrade. Det
            är klart att ekonomiskt stöd ska utgå till dem. De senaste åren
            har det tyvärr framkommit synpunkter från organisationerna själva
            på hur fördelningen görs. Vi hoppas att man ser över detta, så
            att även de mindre organisationerna som representerar något udda
            handikapp kan få del av samhällsmedlen.
          </note>
          <note type="speaker">
            Anf. 263 HARALD NORDLUND (fp):
          </note>
          <note>
            Fru talman! Det finns en rad indicier och rapporter som talar
            om försämrade villkor och försämringar av många funktionshindrades
            situation. De försämringarna visar tydligt på nödvändigheten att
            återupprätta den rättighetslagstiftning som på Folkpartiets initiativ
            genomfördes i början av 90-talet.
          </note>
          <note>
            Målsättningen med flera av de handikappolitiska reformerna som
            genomfördes var ju att personer med funktionshinder skulle ha
            lika rättigheter och faktiska möjligheter att delta i alla samhälleliga
            sfärer.
          </note>
          <note>
            Ska man uppnå målen måste man nu göra en översyn av de funktionshindrades
            totala ekonomiska och sociala situation och sedan lägga fram förslag
            till åtgärder för att rätta till de försämringar som otvivelaktigt
            håller på att ske för den här gruppen. Det är dags för en ny stor
            handikappreform av samma dignitet som den assistansreform Folkpartiet
            drev igenom i början av 90-talet.
          </note>
          <note>
            Då handlade det om att trygga de funktionshindrades sociala rättigheter.
            Nu gäller det en tillgänglighetsreform. I vårt budgetalternativ
            finansierar vi en engångssatsning på 5 miljarder kronor under
            de närmaste åren för att kunna genomföra en omfattande tillgänglighetsreform.
          </note>
          <note>
            Ansvaret för att öka tillgängligheten ligger i första hand på
            kommuner och andra lokala aktörer, som t.ex. privata fastighetsägare.
            Ansvars- och finansieringsprinciperna ligger fast. Men mot bakgrund
            av bl.a. den ekonomiska situationen i landets kommuner behövs
            en statlig medverkan, åtminstone initialt för att finansiera tillgänglighetsreformen.
            Statens stöd menar vi ska bestå av stimulansbidrag till bl.a.
            kommuner, fastighetsägare och kollektivtrafikföretag i kombination
            med riktlinjer från statsmakten.
          </note>
          <note>
            Plan- och bygglagen måste kompletteras med riktlinjer som tvingar
            fram rimliga anpassningsåtgärder för funktionshindrade. Lokala
            handikapporganisationer måste engageras för att tillsammans med
            myndigheter, företag och organisationer identifiera hinder för
            tillgänglighet och komma med förslag till åtgärder.
          </note>
          <note>
            Den tidigare handikappreformen, med rätten till personlig assistans
            för personer med funktionshinder innebar ju en frihetsrevolution
            för dem som fick hjälpen. Den gav tusentals funktionshindrade
            möjligheten att ta makten över sina egna liv och kunna leva självständigt.
            Vi anser att de rättigheter som lagen om stöd och service till
            vissa funktionshindrade och lagen om personlig assistans har gett
            personer med funktionsnedsättning och deras anhöriga måste återinföras.
            Vi anvisar i budgetalternativet 300 miljoner för ett återställande
            av handikappreformen.
          </note>
          <note>
            Bilstödet är ett bra medel för att ge personer med funktionsnedsättning
            möjlighet till delaktighet i samhällslivet. En egen, anpassad
            bil minskar i övrigt beroendet av samhällsinsatser. Det är väsentligt
            att regeringen när kravet på bilstöd ser ut att tillgodoses tar
            hänsyn till att nivåerna för grundbidrag och anskaffningsbidrag
            har legat på samma nivå de senaste tio åren. Den nuvarande åldersgränsen
            på 50 år för att få bilstöd bör slopas.
          </note>
          <note>
            Det är också viktigt att kravet på körkort avskaffas. Först då
            kan också personer med omfattande funktionshinder och med behov
            av personlig assistans få bilstöd. Att köra bilen kan ingå i assistentens
            uppgifter.
          </note>
          <note>
            Varken den svenska grundlagen eller våra straffrättsliga bestämmelser
            innehåller förbud direkt riktat mot diskriminering av människor
            med funktionsnedsättning, men det förekommer diskriminering. Det
            förekommer i näringsverksamhet, det förekommer på restauranger
            och det förekommer när man ska teckna försäkring. FN har i sina
            standardregler tydligt slagit fast att diskriminering av funktionshindrade
            är en fråga om mänskliga rättigheter. Det är därför en aning pinsamt
            att Sverige som initiativtagare till FN:s standardregler inte
            har lyckats stifta en heltäckande lag mot diskriminering av funktionshindrade
            utöver det beslut som fattades våren 1999 om en diskrimineringslagstiftning
            i näringslivet.
          </note>
          <note>
            Om Sverige vill säkerställa alla människors fulla rättigheter
            krävs att Sveriges lagar anpassas efter de krav som uppställs
            i FN:s standardregler.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 7 december.)
          </note>
          <note>
            15 § Schengenintyg
          </note>
          <note>
            Föredrogs socialutskottets betänkande 2001/02:SoU4
          </note>
          <note>
            Schengenintyg (prop. 2001/02:33).
          </note>
          <note type="speaker">
            Anf. 264 LEIF CARLSON (m):
          </note>
          <note>
            Fru talman! Schengenavtalet underlättar resande.
          </note>
          <note>
            Tyvärr uppstår då också problem eftersom narkotika lättare kan
            föras omkring inom EU. Därför är det naturligt att det behövs
            en viss reglering av rätten att medföra narkotiska läkemedel.
            Samtidigt gäller det att hitta ett system som är så enkelt och
            flexibelt att intentionen att förenkla resandet uppfylls.
          </note>
          <note>
            Hittillsvarande lösning när det gäller artikel 75 i konventionen
            där det är Läkemedelsverket som har utfärdat intyget har visat
            sig osmidig. Regeringens önskan att förenkla proceduren är därför
            lovvärd, men lösningen är otillfredsställande, enligt vår mening.
          </note>
          <note>
            Man förslår att företaget Apoteket AB får ska få behörighet att
            utfärda intyg. Apotekare eller receptarie och även annan personal
            ska efter utbildning vara behöriga att i Apoteket AB:s namn utfärda
            intyg.
          </note>
          <note>
            Det är inte någon bra princip att ett civilrättsligt bolag anförtros
            myndighetsuppgifter. Utskottets majoritet konstaterar förvisso
            att myndighetsutövning kan lämnas över till bolag eller enskild.
            Men "kan" är inte detsamma som "bör". Vi anser att man inte bör
            förfara så när det gäller ett civilrättsligt bolag. Bolaget har
            dessutom en omdiskuterad monopolställning som på detta sätt förstärks.
            En avreglering skulle därmed försvåras.
          </note>
          <note>
            Om regeringen i stället ansett att rätten skulle följa kompetensen
            hos den enskilde - vilket hade varit helt möjligt enligt regeringsformen
            11 kap. 6 § -
          </note>
          <note>
            hade intygsmöjligheten genom att den följde personalen också
            följt med vid en avreglering. Det hade varit en bättre lösning.
          </note>
          <note>
            Fru talman! Allra enklast är dock att låta den enskilde legitimerade
            läkaren med stöd av lag utöva myndighetsutövning. Som modell kan
            man ha de tidigare gula internationellt gångbara vaccinationsintygen.
            På dessa noterades vaccinationerna. Läkaren skrev på sitt namn
            och stämplade med en personlig, numrerad och alltså lätt identifierbar
            stämpel som erhållits av den bakom läkaren ansvariga myndigheten.
            I detta fall är det Socialstyrelsen.
          </note>
          <note>
            På samma sätt skulle Läkemedelsverket kunna utforma ett intyg
            enligt gällande krav och förse legitimerad läkare med en personlig
            stämpel. När läkaren skriver ut medicin som berörs av artikel
            75 ska han tillfråga patienten om han eller hon också önskar ett
            intyg och om så är fallet utfärda ett sådant direkt. För att underlätta
            kan man i FASS notera ett S vid alla läkemedel som kräver intyg
            för resa inom Schengenområdet. All receptbelagd medicin är i dag
            märkt med ett R och narkotiska preparat har sin egen symbol. Det
            är alltså en åtgärd som faller inom det normala förfarandet.
          </note>
          <note>
            Fru talman! Även om regeringens avsikt har varit berömvärd är
            den föreslagna lösningen otillfredsställande. Jag yrkar därför
            bifall till reservation 1 innebärande avslag på propositionens
            förslag. Regeringen får återkomma med ett bättre förslag, gärna
            efter de riktlinjer som jag har angett.
          </note>
          <note type="speaker">
            Anf. 265 CATHERINE PÅLSSON (kd):
          </note>
          <note>
            Fru talman! Jag ska göra kammaren glad med att kort och gott
            yrka bifall till reservation nr 4.
          </note>
          <note type="speaker">
            Anf. 266 KENNETH JOHANSSON (c):
          </note>
          <note>
            Fru talman! Det är ingen tvekan om att propositionen innehåller
            väsentliga förbättringar i förhållande till nu gällande ordning.
            Det är bra att regeringen, om än sent, reagerar på den berättigade
            kritik som framförts. Det är väsentligt att personer som behöver
            de berörda läkemedlen och som fått sådana förskrivna av läkare
            utan onödiga hinder kan färdas över nationsgränserna.
          </note>
          <note>
            Centerpartiet ställer sig således bakom huvuddragen i regeringens
            förslag. Vi hade kunnat lösa problemet tidigare. Det viktigast
            är dock att det blir en lösning inom den närmaste tiden.
          </note>
          <note>
            I vår motion har vi bl.a. föreslagit att företag som marknadsför
            läkemedel i Sverige borde åläggas att på förpackningen ange om
            aktuellt läkemedel kräver intyg vid inresa och vistelse i stater
            vilka undertecknat Schengenavtalet. Vi vill underlätta för patienten.
          </note>
          <note>
            Centerpartiet förordar också, precis som Läkemedelsverket, Socialstyrelsen
            och Apoteket AB, en gemensamt upprättad lista över de ämnen som
            används i läkemedel och som är narkotikaklassade i de olika länderna.
          </note>
          <note>
            Utskottsmajoriteten har tilltro till att Läkemedelsverket ordnar
            detta. Jag hoppas att man får rätt.
          </note>
          <note>
            Man hade kunnat vara tydligare. Att ålägga företagen en informationsplikt
            avstyrks omotiverat.
          </note>
          <note>
            Centerpartiet aktualiserar även hårdare krav beträffande arkivering
            och gallring. Avpersonifiering bör ske när sakliga skäl för arkivering
            ej längre föreligger. Utskottsmajoriteten nöjer sig med att följa
            utvecklingen och om nödvändigt ska åtgärder vidtas.
          </note>
          <note>
            Det är en aningen passiv linje.
          </note>
          <note>
            Vi har även tagit upp frågor om den nordiska passfriheten och
            att lösa det praktiskt för personer som ofta reser över gränsen.
            Jag är nöjd med skrivningarna i denna del i betänkandet.
          </note>
          <note>
            Till sist har vi från Centerpartiet föreslagit att
          </note>
          <note>
            Sverige bör ta initiativ till en gemensam lista i Norden för
            läkemedel som kräver intyg enligt Schengenavtalet. Det är, enligt
            vår uppfattning, viktigt att reglerna för gränspassager inom Norden
            är enkla.
          </note>
          <note>
            Som huvudprincip bör gälla att lika regler ska eftersträvas inom
            Norden. En sådan lista bör åstadkommas utan - och det är viktigt
            - att på något sätt ge avkall på den restriktiva narkotikapolitik
            som Sverige även i fortsättningen ska ha. Här har jag och Centerpartiet
            fått stöd av moderater, kristdemokrater och folkpartister, och
            det är bra.
          </note>
          <note>
            Fru talman! Jag står självfallet bakom samtliga reservationer
            från Centerpartiet, men jag nöjer mig med att yrka bifall till
            reservation nr 4.
          </note>
          <note type="speaker">
            Anf. 267 KERSTIN HEINEMANN (fp):
          </note>
          <note>
            Fru talman! Folkpartiet liberalerna välkomnar de förändringar
            som nu föreslås i betänkandet. De regler som har införts för att
            begränsa flödet av narkotiska preparat är bra, men det har även
            inneburit att det för många människor med bl.a. kroniska sjukdomar
            har blivit krångligare att resa till andra länder. Det handlar
            ju inte bara om turistresor, utan det handlar ju till stor del
            om resor som görs i rehabiliteringssyfte.
          </note>
          <note>
            Som det fungerar nu måste intygen skrivas ut av en läkare. Man
            måste alltså göra ytterligare ett läkarbesök för att få ett intyg
            om att man behöver ta en viss medicin, en medicin som man kanske
            har ätit under många år.
          </note>
          <note>
            I Danmark var man snabbare på att se till att underlätta för
            sjuka människor genom att låta apoteken utfärda dessa intyg. Det
            är ju det som det här förslaget handlar om, och det är bra.
          </note>
          <note>
            Vi tror inte heller att det kommer att leda till något missbruk
            bara för att intygen utfärdas av apotekare eller receptarier.
            Men vi instämmer i yrkandet i reservation 4 från Centerpartiet,
            att det vore bra om de nordiska länderna upprättade en gemensam
            lista.
          </note>
          <note>
            Fru talman! Jag yrkar bifall till reservation 4 och i övrigt
            till utskottets förslag.
          </note>
          <note type="speaker">
            Anf. 268 CONNY ÖHMAN (s):
          </note>
          <note>
            Fru talman! Den här propositionen föreslår i all korthet att
            de människor som behöver narkotiska preparat för medicinsk behandling
            och samtidigt vill resa utomlands ska kunna få intyg från apoteket
            i framtiden. Det handlar om ett litet antal människor.
          </note>
          <note>
            Enligt Läkemedelsverket utfärdas det 3 000-4 000
          </note>
          <note>
            intyg per år.
          </note>
          <note>
            Förslaget kommer självfallet att underlätta situationen för dessa
            människor. Det finns ett läkemedelsverk i Uppsala som man har
            tvingats brevväxla med. Det finns ganska många apotek ute i landet
            som nu kommer att kunna utföra den här uppgiften. För den enskilde
            blir det ett snabbare förfarande och mindre kostnader. Utskottsmajoriteten
            ställer sig bakom propositionen i dess helhet.
          </note>
          <note>
            Jag yrkar bifall till utskottets förslag och avslag på de reservationer
            som finns.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 7 december.)
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            Skrivelse
          </note>
          <note>
            2001/02:77 Meddelande om kommande förslag om ändringar i rätten
            till avdrag i inkomstslaget näringsverksamhet för kapitalförluster
            på delägarrätter och på andelar i svenska handelsbolag
          </note>
          <note>
            Utrikesutskottets betänkande
          </note>
          <note>
            2001/02:UU1 Utgiftsområde 5 Internationell samverkan
          </note>
          <note>
            Sammansatta utrikes- och försvarsutskottets betänkande
          </note>
          <note>
            2001/02:UFöU1 Sveriges säkerhetspolitik
          </note>
          <note>
            Miljö- och jordbruksutskottets betänkanden
          </note>
          <note>
            2001/02:MJU1 Utgiftsområde 20 Allmän miljö- och naturvård
          </note>
          <note>
            2001/02:MJU2 Utgiftsområde 23 Jord- och skogsbruk, fiske med
            anslutande näringar
          </note>
          <note>
            17 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 6 december
          </note>
          <note>
            2001/02:129 av Ingvar Eriksson (m) till försvarsminister Björn
            von Sydow
          </note>
          <note>
            Krigsflygskolans placering
          </note>
          <note>
            2001/02:130 av Anna Kinberg (m) till statsrådet
          </note>
          <note>
            Britta Lejon
          </note>
          <note>
            Internetröstning i allmänna val
          </note>
          <note>
            2001/02:131 av Lars Elinderson (m) till miljöminister Kjell Larsson
          </note>
          <note>
            Enhetlig hantering av slamfrågan
          </note>
          <note>
            2001/02:132 av Maria Larsson (kd) till näringsminister Björn
            Rosengren
          </note>
          <note>
            IUC-bolagens framtid
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 11 december.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 december
          </note>
          <note>
            2001/02:362 av Gudrun Lindvall (mp) till jordbruksminister Margareta
            Winberg
          </note>
          <note>
            Förslag om minkar
          </note>
          <note>
            2001/02:363 av Caroline Hagström (kd) till jordbruksminister
            Margareta Winberg
          </note>
          <note>
            Salmonellasmittad kyckling
          </note>
          <note>
            2001/02:364 av Tuve Skånberg (kd) till utrikesminister Anna Lindh
          </note>
          <note>
            De fyra kidnappade israelerna och terroristorganisationen Hizbollah
          </note>
          <note>
            2001/02:365 av Karin Pilsäter (fp) till utrikesminister
          </note>
          <note>
            Anna Lindh
          </note>
          <note>
            Religionsfriheten i Turkiet
          </note>
          <note>
            2001/02:366 av Tasso Stafilidis (v) till utrikesminister Anna
            Lindh
          </note>
          <note>
            Myndigheternas bedömningsgrund i asylärenden
          </note>
          <note>
            2001/02:367 av Inger Lundberg (s) till finansminister
          </note>
          <note>
            Bosse Ringholm
          </note>
          <note>
            Skattekonkurrens
          </note>
          <note>
            2001/02:368 av Carl Fredrik Graf (m) till finansminister Bosse
            Ringholm
          </note>
          <note>
            Pensionssparande och näringsidkare
          </note>
          <note>
            2001/02:369 av Jan Backman (m) till finansminister
          </note>
          <note>
            Bosse Ringholm
          </note>
          <note>
            Färjan Hamlet
          </note>
          <note>
            2001/02:370 av Maria Larsson (kd) till statsrådet
          </note>
          <note>
            Ingegerd Wärnersson
          </note>
          <note>
            Familjehemsföräldrar
          </note>
          <note>
            2001/02:371 av Margareta Cederfelt (m) till statsrådet Ingela
            Thalén
          </note>
          <note>
            Sjukskrivningar
          </note>
          <note>
            2001/02:372 av Rosita Runegrund (kd) till socialminister Lars
            Engqvist
          </note>
          <note>
            Släktingplaceringar
          </note>
          <note>
            2001/02:373 av Owe Hellberg (v) till statsrådet Lars-
          </note>
          <note>
            Erik Lövdén
          </note>
          <note>
            Bostadsrättsombildningar
          </note>
          <note>
            2001/02:374 av Maud Ekendahl (m) till justitieminister Thomas
            Bodström
          </note>
          <note>
            Förskrivning av Rohypnol på anstalter
          </note>
          <note>
            2001/02:375 av Kjell Eldensjö (kd) till statsrådet
          </note>
          <note>
            Britta Lejon
          </note>
          <note>
            Tidsdelat boende
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 11 december.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 6 december
          </note>
          <note>
            2001/02:281 av Tuve Skånberg (kd) till utrikesminister Anna Lindh
          </note>
          <note>
            Mänskliga rättigheter
          </note>
          <note>
            2001/02:292 av Sven-Erik Sjöstrand (v) till utrikesminister Anna
            Lindh
          </note>
          <note>
            Yttrandefriheten i Kina
          </note>
          <note>
            2001/02:293 av Sten Tolgfors (m) till utrikesminister
          </note>
          <note>
            Anna Lindh
          </note>
          <note>
            Övergrepp mot barn i Sydafrika
          </note>
          <note>
            2001/02:295 av Sten Tolgfors (m) till utrikesminister
          </note>
          <note>
            Anna Lindh
          </note>
          <note>
            Handel med barn i Albanien
          </note>
          <note>
            2001/02:296 av Karl-Göran Biörsmark (fp) till utrikesminister
            Anna Lindh
          </note>
          <note>
            EU-ländernas förhållningssätt gentemot Kina
          </note>
          <note>
            2001/02:306 av Carina Hägg (s) till statsminister
          </note>
          <note>
            Göran Persson
          </note>
          <note>
            Kastdiskriminering
          </note>
          <note>
            2001/02:309 av Ola Karlsson (m) till statsminister
          </note>
          <note>
            Göran Persson
          </note>
          <note>
            Öppna bolagsstämmor i statliga företag
          </note>
          <note>
            2001/02:328 av Ulla Hoffmann (v) till utrikesminister
          </note>
          <note>
            Anna Lindh
          </note>
          <note>
            Portugisiska kvinnors rätt till abort
          </note>
          <note>
            2001/02:329 av andre vice talman Eva Zetterberg (v)
          </note>
          <note>
            till utrikesminister Anna Lindh
          </note>
          <note>
            Folkomröstning om Västsaharas framtid
          </note>
          <note>
            2001/02:330 av Marianne Jönsson (s) till utrikesminister Anna
            Lindh
          </note>
          <note>
            Kaliningrad
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 11 december.
          </note>
          <note>
            20 § Kammaren åtskildes kl. 22.40.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 8 § anf. 25 (delvis), av tredje vice talmannen därefter
            t.o.m. anf. 60 (delvis), av talmannen därefter t.o.m. 9 § anf.
            143, av andre vice talmannen därefter till ajourneringen kl. 16.53,
            av förste vice talmannen därefter till ajourneringen kl. 18.00.
          </note>
          <note>
            av tredje vice talmannen t.o.m. 14 § anf. 231 (delvis)
          </note>
          <note>
            och av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
